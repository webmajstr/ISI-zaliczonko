<?xml version='1.0' encoding='utf-8'?>
<add>
  <doc>
    <field name="id">1</field>
    <field name="title">a-mial-byc-koniec-swiata</field>
    <field name="datawydarzenia">15 sierpnia, 2010 r, 31 grudnia, 1000 r, w 1750, 19 października, 1814 r, 24 grudnia, 21 marca, 1844 r, 18 kwietnia, 22 października, w 1849, 1 kwietnia, 1997 r, 26 marca, roku 2000, 5 maja, roku 1999, 21 maja, 2011 r</field>
    <field name="miejsce">w Nowym Testamencie, na Ziemię, w Państwie Kościelnym, na Wschód, w Jerozolimie, w Rzymie, w Anglii, na Wyspach, w Objawieniu, w Biblii, na Księdze Daniela, w Wykładach Pisma, na Ziemi, w Wielkiej Piramidzie, w Gizie</field>
    <field name="description">W roku milenijnym wobec wizji końca świata społeczeństwo średniowieczne sprzedawało majątki i wypuszczało z więzień największych zbrodniarzy. W 1914 zamiast Armagedonu, zapowiadanego przez Świadków Jehowy, wybuchła pierwsza wojna światowa. Prawie piętnaście lat temu sekta Heaven’s Gate popełniła zbiorowe samobójstwo na wieść o zbliżającej się Komecie Hale'a-Boppa, uznawanej wówczas na narzędzie zagłady ludzkości. 15 sierpnia 2010 roku miała rozpętać się burza z piorunami, obejmując swoim zasięgiem cały świat. To symbol ataku szatana, który sprawi, że ludzie zaczną umierać ze strachu - szeptano między sobą.
Dotychczas wskazano na wiele dat, które miały zwiastować śmierć ludzkości. Już w Nowym Testamencie możemy przeczytać o nieuchronnie zbliżającym się końcu świata. Jest to budząca grozę wizja: "Będziecie słyszeć o wojnach i o pogłoskach wojennych, uważajcie, nie trwóżcie się tym. To musi się stać, ale to jeszcze nie koniec. Powstanie bowiem naród przeciw narodowi i królestwo przeciw królestwu. Będzie głód i zaraza, a miejscami trzęsienia ziemi. Lecz to wszystko jest dopiero początkiem boleści (...) Zaraz też po ucisku owych dni Słońce się zaćmi i Księżyc nie da swego blasku, gwiazdy zaczną padać z nieba i moce nieba zostaną wstrząśnięte" (Mt 24, 6-8). Wydarzenie powinno jednak budzić u chrześcijan radość, jawić się jako dzień zbawienia i odnowy wszelkiego stworzenia.
Wizualizacja końca świata
Koniec świata, czyli co? Drugie przyjście Jezusa na Ziemię, przybycie Antychrysta wielka wojna pod nazwą armagedon, wniebowzięcie zmarłych, ale i wielka katastrofa naturalna. Określeń, w zależności od proroka, znamy mnóstwo. Jak będzie wyglądał ów dzień? W głowie kołaczą się tysiące myśli, przywołujące najrozmaitsze wyobrażenia… Ziemię ogarnie całkowita ciemność. Niebo się otworzy, albo to Ziemia wchłonie wszystko, co znajduje się na jej powierzchni. Dokoła będziemy oglądać przepastne głębiny morskie, na skutek zalania wszystkich lądów. Ojciec Pio zapowiedział, że wraz z końcem świata rozpęta się wichura, której towarzyszyć będą intensywne wstrząsy, a oczom człowieka ukaże się szatan. Zdaniem Baby Wangi, popularnej wieszczki z Półwyspu Bałkańskiego, zanim nastąpi zagłada, całą powierzchnię ziemskiego globu skuje lód. Na skutek braku możliwości uprawy roślin i hodowli zwierząt ludzie będą głodować i chorować. Siostra Faustyna przepowiedziała zaś, że w owym dniu nastąpi ciemność, rozjaśniona wyłącznie znakiem krzyża na niebie. Królowa Saby swoją wizję końca świata opisała jako stan, w którym "zwierzęta będą pocić się krwią, słońce i gwiazdy zaczną świecić na czerwono, zrównają się doliny i góry, a na niebie ukaże się wielki krzyż".
Millenijna wizja końca świata
Rok 1000 przyniósł sporo strachu i stanów histerii wśród społeczeństwa. Millenaryzm był wówczas jednym z bardziej powszechnych poglądów. Z tego właśnie względu uznano, że po 31 grudnia 999 nastąpi koniec świata. Sprzedawano i rozdawano dobra ziemskie lub oddawano majątki na rzecz kościoła.
Apokaliptyczne wróżby sprawiły, że chłopi, mając w perspektywie zbliżającą się zagładę stwierdzili, że nie ma sensu obsiewać pól. By zapobiec klęsce i uniknąć głodu, władca Sylwester II posłał wojsko, by skłonić ludzi do rolnictwa w Państwie Kościelnym. Przymus ten miał uchronić ludność od braku pożywienia w ewentualnym roku następnym. Ludność organizowała pielgrzymki na Wschód, by spotkać się z Chrystusem w Jerozolimie.
Społeczeństwo wierzyło w teorię, która zapowiada ponowne przyjście Chrystusa w pierwszym dniu milenijnego roku. Wyruszano, porzucając remontowane domy i niezasadzone rośliny. Ludzie wypuszczali zbrodniarzy z więzień. Tuż przed domniemanym końcem świata nie wydarzyło się nic z elementów wieszczonych przez Biblię. Nie było żadnych znaków, które mogłyby wskazywać na to, że apokalipsa jest blisko. Magia liczby 1000 była jedynym powodem złych prognoz i oczekiwań najgorszego. Wynikała ona z przeświadczenia, że rok kalendarzowy miał zostać określony w czterech, a nie, jak dotychczas, w trzech cyfrach. Jak się później okazało - Armagedon nie nastąpił, ku radości ludu w Rzymie - było to oczywiście przyczynkiem do świętowania.
Właśnie te wydarzenia dały początek tradycji zabawy sylwestrowej. Nazwa pochodzi od imienia Sylwestra II, będącego w tych czasach u władzy. Rok milenijny był taki, jak inne lata w średniowieczu - obfitował w liczne wojny i modlitwy. Ludzie pozostali bez dóbr materialnych, ponieważ kościół nie zwrócił podarków. Efekt był taki, że zaczęto krytykować tę instytucję, co wywołało efekt "polowania na czarownice", czyli poszukiwania heretyków. Przepowiednia o końcu świata na przełomie 999/1000 roku nie wchodziła w skład oficjalnej nauki kościoła. Traktowana jest jako pogańskie proroctwo.
Ciężarna dziewica Southcott
Samozwańcza mistyczka, Joanna Southcott, przyszła na świat w 1750 roku, w Anglii. Na początku uważała siebie za metodystkę, jednak z czasem uwierzyła, że jest posiadaczką nadprzyrodzonych mocy. Rok później sama ogłosiła siebie prorokiem. Spod jej pióra wyszło ponad 60 broszur, w których opisywała liczne objawienia. Southcott wpadała w trans, po którym zapowiadała szybki adwent Jezusa Chrystusa. Wówczas wielu przywódców religijnych na Wyspach wierzyło w jej przepowiednie i zdolności. Tysiące wiernych uczyniło się naśladowcami Joanny. Po kilku latach liczba wyznawców sięgnęła już ponad stu tysięcy. Zwolennicy podchodzili do jej słów z ogromnym entuzjazmem. Popularność Southcott wynikała z tego, że była niezwykle gorliwa w swoim zwiedzeniu. Utożsamiała się z kobietą, która została opisana w Objawieniu św. Jana.
Opis stanowi zapowiedź przyjścia niewiasty, która zstąpi z niebios ubrana w słońce. Księżyc znajdzie się u jej stóp, a na głowie damy zalśni korona uwita z dwunastu złotych gwiazd. Joanna Southcott postrzegała siebie jako oblubienicę Baranka Bożego. W wieku 64 lat zapowiedziała, że urodzi Mesjasza, a świat czeka zagłada i śmierć w dniu jego powicia - 19 października 1814 roku. Twierdziła, że jest ciężarną dziewicą. Z upływem czasu powiększało się jej podbrzusze, czemu towarzyszył wzrost poparcia tłumów skupionych wokół jej osoby. Świat nie uległ jednak destrukcji, wbrew zapowiedziom Southcott. Ona jednak dokonała żywota niedługo potem, bo zaledwie po dwóch miesiącach, 24 grudnia. Na łożu śmierci miała powiedzieć: "Jeśli byłam zwiedziona, to przez jakiegoś potężnego ducha, dobrego lub złego". Zwolennicy jej osoby i przepowiedni schowali ciało zmarłej w nadziei, że powstanie z martwych. W momencie, gdy zwłoki zaczęły się rozkładać, ciało Joanny zostało odebrane wiernym przez władze państwowe. Autopsja wykazała, że ciąża Southcott była udawana.
Wielkie rozczarowanie
Przez dziesięciolecia baptysta William Miller, twórca millenaryzmu, spodziewał się końca świata. Twierdził, że w Biblii można odnaleźć informacje, które wskazują na tematykę związaną z zagładą ludzkości. Zapowiedział powrót Jezusa na Ziemię, opierając założenia na Księdze Daniela, do której przykładał największą wagę. W Księdze tej czytamy: "Tedym usłyszał jednego z świętych mówiącego: i rzekł ten święty do onego, który mając policzone tajemnice, mówi: Dokąd, że to widzenie o ofierze ustawicznej i przestępstwo pustoszące trwać będzie i święte usługi i wojsko na podeptanie będzie? I rzekł do mnie: Aż do dwóch tysięcy i trzysta wieczorów i poranków tedy przyjdą do odnowienia swego usługi święte...".
Oczyszczenie świątyni Miller utożsamiał z przyjściem końca świata. Wedle przepowiedni, Chrystus miał przyjść na Ziemię w towarzystwie swoich świętych w celu jej oczyszczenia. William wierzył, że od roku 457 p.n.e. pozostało właśnie 2 300 lat do momentu zagłady. Miało to nastąpić w ciągu roku, pomiędzy 21 marca 1843 a 21 marca 1844 roku. Czas minął i nic szczególnego się nie wydarzyło. Mimo to, zwolennicy baptysty nie zatracili wiary. W wyniku kolejnych dysput i analiz badań przesunięto datę końca świata na 18 kwietnia. Również i tego dnia nic się nie wydarzyło. Datę znów przełożono, tym razem na 22 października. Bez efektu. William Miller wyczekiwał nadejścia Armagedonu do końca swych dni (zmarł pięć lat później, w 1849 roku). Gdy kolejne daty pokazały, że przepowiednia się nie spełnia, wierni zaczęli występować z ruchu. Czas ten nazwano "Wielkim Rozczarowaniem", ze względu na to, że zaślepieni zwolennicy Millera sprzedali majątki i porzucili dotychczasową pracę, by odpowiednio przygotować się na powtórne przyjście Chrystusa.
Proroctwa Świadków Jehowy
Kolejna data końca świata, który nie nastąpił,to rok 1914. Autorami obliczeń byli Świadkowie Jehowy, którzy w swojej ponad stuletniej historii wskazywali już na wiele dat zagłady. Mówiąc o końcu świata, używali takiej terminologii jak: przyjście lub obecność Pana, Armagedon lub upadek Babilonu. Przepowiedzieli wiele dat, a wiele z nich odeszło w niepamięć. Brak pokrycia w rzeczywistości powodował, że w szybkim tempie znikały z publikacji książkowych czy też prasowych. Jedną ze wskazywanych dat był właśnie rok 1914 ("Nie ma powodu, aby zmieniać liczby; to są Boże daty, nie nasze; 1914 nie jest datą początku, lecz końca") i to właśnie on, jako jeden z nielicznych został zachowany dla potomnych. Data ta była granicą dla panowania pogan. Proroctwa Świadków Jehowy można znaleźć w Wykładach Pisma Świętego. Dowiadujemy się z nich, że: "zupełny koniec Czasów Pogan, tj. kres panowania, nastąpi R. P. 1914; i, że ten rok będzie najdalszym kresem rządów niedoskonałych ludzi".
Tego roku koniec świata nie nastąpił, za to wybuchła pierwsza wojna światowa. Świadkowie Jehowy, którzy byli przekonani o swej racji, stwierdzili, że Jezus musiał wtedy przyjść, ale zrobił to w sposób dla ludzkiego oka niedostrzegalny. Przepowiednia dotycząca niewidzialnej obecności Chrystusa na Ziemi oparta była na Księdze Daniela. Prorocy nadali tej dacie inne znaczenie, a następnie konsekwentnie przesuwali ją co kilka lat: najpierw na 1918, potem 1920, 1925, dalej 1941, 1975 i wreszcie 1994.
Śmierć wyzwoleniem od zagłady
Wiara w zbliżający się koniec świata może mieć tragiczne w skutkach konsekwencje. Przykład? Kometa, która została odkryta przez dwóch badaczy, Alana Hale’a i Thomasa Bopp’a. Wizja jej zderzenia z Ziemią wywołała zbiorową histerię. Dwa lata po dokonaniu odkrycia, 1 kwietnia 1997 roku, kometa przekroczyła peryhelium i tym samym stała się najjaśniejszym obiektem niebieskim od lat. Na widok komety Hale'a-Boppa, widocznej na niebie bez specjalistycznych przyrządów astronomicznych w czasie od maja 1996 do grudnia 1997, członkowie sekty o nazwie Heaven’s Gate (Wrota Niebios) popełnili zbiorowe samobójstwo. Amerykańska grupa była skrajnie destrukcyjna. Powstała w połowie lat 70. XX wieku. Jej założyciele - M. Applewhite i B. Nettles uważali się za następców Jezusa. Ich obecność na Ziemi była konieczna ze względu na śmierć Chrystusa na krzyżu. Wierzyli, że to kosmici wysłali Zbawiciela na Ziemię. Jego przyjście było zapowiedzią przejścia na "wyższy poziom", gdzie możliwe było zachowanie świadomości poprzez uśmiercenie ciała.
W ostatnich latach działalności sektę tworzyła grupa 18 mężczyzn i 21 kobiet. Fanatycznie twierdzili, że wraz z kometą Hale'a-Boppa do Ziemi zbliża się tajemniczy statek kosmiczny, który ma zabrać ich ze sobą i w ten sposób uratować przed całkowitą zagładą na Ziemi. Pojazd miał ich przenieść na "wyższy poziom". Wierzyli, że śmierć to jedyny sposób, by ewakuować się z Ziemi w obliczu zagłady. Królestwem Heaven’s Gate miała być jedna z planet w kosmosie, zamieszkała przez kosmitów, duchowych i materialnych. By osiągnąć swój cel, powinni uprzednio pozwolić swoim duszom opuścić ich ciała… Wobec tego popełnili zbiorowe samobójstwo w okolicach 26 marca 1997 roku. Śmierć miała przynieść ucieczkę od zagłady i uchronić przed końcem, który czekał świat. Autopsja wykazała zawartość cyjanku i arsenu w 39 zwłokach. Członkowie sekty dobrze przygotowali się do "przejścia". Zażyli medykamenty, popijając je alkoholem. Dodatkowo wokół głów mieli zawiązane torebki, które miały spowodować uduszenie. Każda osoba miała taką samą kwotę dolarów w kieszeni. Wszyscy byli ubrani w niebieskie koszule i spodnie, a na nogach mieli sportowe buty. Uważa się, że ginęli stopniowo, w grupach, w ciągu kolejnych trzech dni. Jako ostatni samobójstwo popełnił Applewhite, wraz z dwiema kobietami (na ich głowach nie odnaleziono toreb). Mimo tego, że kometa Hale'a-Boppa ukazała się ludziom pod koniec XX wieku, wielu uważało, że jej obecność jest zapowiedzią nieszczęść i wojny lub lawiny chorób, które spadną na ludzkość.
Koniec świata 2000
Podobnie jak w czasach, gdy zbliżał się rok tysięczny, tak i 13 lat temu popłoch wywoływał rok 2000. Powszechna prawda o dawnych lękach powróciła w obliczu okrągłej daty. Pomimo upływu tysiąca lat, przypomniały się średniowieczne motywy i obrazy. Koniec drugiego tysiąclecia obfitował w gorączkowe poszukiwania wskazówek na przyszłość. Ludzie obawiali się nadejścia końca świata, który miał być znakiem końca wieku XX. Fantastycznym wizjom nie było końca. Autor książki "Kod Biblii", Michael Drosnin, odnalazł zagłady świata na łamach pierwszych pięciu ksiąg Starego Testamentu. Między wierszami udało mu się przeczytać, że nastąpi ona w wyniku "atomowego holokaustu".
Co jednak miało się kryć pod tą frazą, tego nikt nie wie. Inne proroctwo w odniesieniu do roku 2000 pochodziło od Richarda Noone’a, który zapowiedział, że zagłada nastąpi 5 maja, w wyniku ulokowania się w jednej linii wszystkich planet Układu Słonecznego. Rzadkie zjawisko astronomiczne miało spowodować, że Ziemię pokryje lód z obu biegunów. Według niego zapowiedź tych wydarzeń była od wieków skryta w Wielkiej Piramidzie w Gizie. Wizja końca świata wiązana była przez niektórych z poglądem millenaryzmu. Uwadze proroków uszedł fakt, że milenijny przełom dotyczy wyłącznie chrześcijan. Dla Chińczyków bowiem wówczas minęło już ponad 4 700 lat! Data zagłady w roku 2000 została wskazana również przez Kasjopejan. Zapowiadali oni, że pojawi się wtedy krzyż kosmiczny wraz z zaćmieniem Słońca. W Ugandzie na przełomie XX i XXI wieku około pół tysiąca członków apokaliptycznej sekty popełniło samobójstwo na wieść o zbliżającym się Armagedonie. Byli to zwolennicy Ruchu na rzecz Przywrócenia Dziesięciu Przykazań Bożych. Afrykańska sekta dokonała samospalenia. Wśród ofiar tego zdarzenia były także dzieci.
Popłoch wśród ludności wywoływała wizja światowego chaosu spowodowanego przez błąd roku 2000. Mógł on wystąpić w komputerach ze starszym oprogramowaniem i wywołać awarię wielu urządzeń na świecie. Dodatkowo miał spowodować uszkodzenie światowej komunikacji, systemów bankowych i elektrowni atomowych. Pod koniec roku 1999, przed zbliżającym się wielkimi krokami końcem świata, na ulicach polskich miast można było natknąć się na ludzi, którzy rozdawali ulotki z ofertą swych kościołów. Reklamy traktowały o zbliżającym się końcu oraz przypominały o tym, że to ostatnia chwila, by "zorganizować sobie" zbawienie. Ludzie mieli problem z wyborem właściwej ścieżki, ponieważ każda ulotka z osobna zapewniała, że to właśnie ten kościół może zapewnić zbawienie. Przed sylwestrem Mormoni ogłosili wszem i wobec, że zamknęli listę nowych wyznawców. Ten, któremu nie udało się zapisać, utracił jedyną i niepowtarzalną szansę i nie zostanie zbawiony!
Kolejny koniec świata nie nastąpił 21 maja 2011 roku, choć Howard Camping zapewniał, że tak właśnie się stanie. Końce świata przychodzą i odchodzą, a my nadal istniejemy...</field>
  </doc>
  <doc>
    <field name="id">2</field>
    <field name="title">al-kaida-i-spisek-amerykanow</field>
    <field name="datawydarzenia">11 września, 2001 r, roku 1988</field>
    <field name="miejsce">na World Trade, w Aden, w Jemenie, na Word Trade, na Billa Clintona, w Afganistanie, na terenie Stanów Zjednoczonych, w Libii, w Tunezji</field>
    <field name="description">Globalna siatka Al-Kaidy oskarżana jest o przeprowadzenie lub bezpośrednią inspirację do najpoważniejszych zamachów terrorystycznych ostatnich lat. To właśnie przeciwko Al-Kaidzie wypowiedziana została trwająca już jedenaście lat wojna z terrorem. Czy jednak wiemy, przeciwko komu toczy się walka?
Globalny terroryzm i Al-Kaida to słowa, które pojawiają się ze sobą w parze praktycznie bez przerwy. Organizacja ta od czasu ataków na World Trade Center 11 września 2001 roku stała się symbolem globalnego zagrożenia atakami terrorystycznymi i walczącego islamskiego fundamentalizmu. Pomimo ogłoszonej przez prezydenta George’a W. Busha ponad 11 lat temu wielkiej wojny z terroryzmem, bardzo trudno jest jednoznacznie orzec, czy w tym czasie Al-Kaida w jakikolwiek sposób osłabła czy też wręcz przeciwnie - jest silna jak nigdy wcześniej.
Al-Kaida jest międzynarodową siatką terrorystyczną o globalnym zasięgu, skupiającą przede wszystkim sunnitów. Powstała w roku 1988 podczas trwania wojny sowiecko-afgańskiej. Jej założycielem był członek znaczącej saudyjskiej rodziny - Osama bin Laden, skupiając wokół siebie radykalnych muzułmanów pragnących doprowadzić do powołania światowego kalifatu i powszechnego prawa islamskiego. Zadaniem organizacji była centralizacja i koordynacja działań bojowników, a także szkolenie i podnoszenie ich umiejętności. W wywiadzie udzielonym w październiku 2001 roku bin Laden wyjaśnił znacznie nazwy organizacji: "Nazwa Al-Kaida powstałą dawno temu zupełnie przypadkiem. Abu Ebeida El-Banashiri (jeden z prominentnych członków siatki - przyp. VO) powołał obozy treningowe dla mudżahedinów walczących z rosyjskim terroryzmem. Zwykliśmy nazywać te obozy Al-Kaida (arab. Baza). Nazwa się przyjęła".
Na samym początku istnienia grupa była finansowana głównie przez samego bin Ladena (on sam zresztą był przez dłuższy czas wspierany przez CIA), jednak po atakach z 11 września większość jego kont została zablokowana i Al-Kaida musiała znaleźć inne źródła pieniędzy. Według doniesień, między innymi amerykańskich agencji rządowych, ale również WikiLeaks, w późniejszym okresie organizacja czerpała zyski głównie z handlu heroiną oraz ze wsparcia bogatych sponsorów z krajów arabskich (szczególnie z Arabii Saudyjskiej).
Najsłynniejsze przeprowadzone ataki:
1992  zamachy bombowe w hotelach w Aden w Jemenie (zginęły 2 osoby), 1993 atak na Word Trade Center (zginęło 6 osób), 1996 nieudana próba zamachu na Billa Clintona 1998 zamach bombowy na ambasadę USA we Wschodniej Afryce, 2000 atak na niszczyciel U.S.S. Cole 2001 ataki na World Trade Center oraz Pentagon
Prawdziwa Al-Kaida
W opublikowanej niedawno przez Stratfor analizie, eksperci tego prywatnego ośrodka wywiadowczego podjęli się próby zdefiniowania, czym w istocie jest ta tajemnicza organizacja, która u jednych stała się synonimem największego zła i źródła największych zagrożeń, z jakimi radzić sobie musi świat współczesny, u innych zaś jej członkowie uznawani są za wielkich bojowników walczących o słuszną sprawę. W rzeczywistości trudno mówić o jednej ściśle określonej siatce Al-Kaidy. Można mówić o jej ścisłym "rdzeniu" skupionym wokół jej aktualnego lidera, Egipcjanina Aymana al-Zawahiriego oraz o mniejszych, często od siebie niezależnych i nie wiedzących o sobie sieciach małych organizacji również działających pod tym szyldem. W istocie to właśnie one są dziś zdaniem Stratfor najpoważniejszym zagrożeniem. Sam Al-Zawahiri pomimo, że nie został schwytany, pozostaje we względnej izolacji ukrywając się gdzieś na pograniczu Pakistanu i Afganistanu, jednak legenda Al-Kaidy pozostaje na tyle silna, że grupy radykalnych muzułmanów decydują się wykorzystać ich nazwę i samodzielnie podjąć się walki, której celem jest ustanowienie światowego kalifatu. Co więcej, jak pokazują wydarzenia ostatnich lat, obalenie dotychczasowych przywódców państw islamskich bardzo często prowadzi do sytuacji, kiedy w budowie nowych struktur władzy uczestniczą wojujący islamiści, którym w wielu przypadkach światopoglądowo bardzo blisko do Al-Kaidy, stąd główne zagrożenie nie płynie od samej organizacji (a raczej jej "rdzenia"), lecz od anonimowych muzułmanów zafascynowanych dokonaniami bin Ladena i jego popleczników.
Al-Kaida nie istnieje
Zupełnie inną opinię ma cytowany niejednokrotnie na blogu "Kod Władzy" James Corbett. Opublikował on niedawno film dokumentalny o wszystko mówiącym tytule ".Al-Qaeda doesn’t exist" ("Al-Kaida nie istnieje"), w którym bada on materiały dotyczące tej organizacji aż do jej początków pod koniec lat 80. w Afganistanie. Na stronie filmu przejrzeć można szereg źródeł, materiałów filmowych, wywiadów oraz pojedynczych wypowiedzi mających świadczyć o tym, że cała działalność najsłynniejszej terrorystycznej organizacji świata jest niczym innym, jak tylko jedną wielką operacją fałszywej flagi.
Corbett od dawna był sceptyczny co do natury Al-Kaidy i jej założyciela prezentowanej przez media głównego nurtu, wskazywał on na wiele niejasności związanych ze śmiercią bin Ladena oraz na fakt jego współpracy z CIA. W opinii Corbetta saudyjski milioner był nikim więcej jak jedynie stałym współpracownikiem amerykańskiego wywiadu (kryptonim "Tim Osman") i straszakiem mającym na celu usprawiedliwienie zamachów terrorystycznych przeprowadzonych na terytorium USA, a także znacznego zaostrzenia przepisów bezpieczeństwa na terenie Stanów Zjednoczonych. Ostatecznie bowiem głównymi celami, jakie przyświecają amerykańskim elitom są: ograniczenie praw obywatelskich oraz przejęcie i utrzymywanie kontroli nad Afganistanem, którego położenie jest ze wszech miar strategiczne. Kraj ten leży na dawnym jedwabnym szlaku, stanowi naturalną bramę do serca Eurazji oraz niebezpiecznie przybliża wojska USA do rosyjskich granic.
Nowe zamachy
W ostatnim czasie ponownie doszło do serii zamachów terrorystycznych skierowanych przede wszystkim przeciwko Stanom Zjednoczonym. Celem zamachów stały się ambasady amerykańskie leżące między innymi w Libii, Egipicie, Jemenie i w Tunezji. Wszędzie tam doszukuje się wpływów i inspiracji ze strony Al-Kaidy. Czy tak jest naprawdę? Czy chowający się gdzieś w górach pakistańsko-afgańskich bojownicy faktycznie są w stanie podburzyć tłumy tysiące kilometrów od nich? A może aktywna jest zupełnie inna komórka terrorystów? Pewne jest jedno - z opublikowanego na początku października sondażu wynika, że poparcie Amerykanów dla wojny z terroryzmem znowu rośnie.
Źródło: orwellsky.blog.onet.pl</field>
  </doc>
  <doc>
    <field name="id">3</field>
    <field name="title">alicja-zietek-specjalistka-od-duchow</field>
    <field name="datawydarzenia">w 1288</field>
    <field name="miejsce">w Niemczech, w Konstancinie</field>
    <field name="description">13-latka, przez którą kontaktują się duchy, dom, w którym boją się przebywać nawet jego właściciele czy nawiedzone mieszkania w warszawskim bloku - to przykłady spraw, z którymi mierzy się Alicja Ziętek - parapsycholog i medium. Jak sama mówi, pomaga duchom, a przy okazji ludziom mającym z nimi problemy. Jak wygląda życie człowieka, który na co dzień ma do czynienia z niespokojnymi przybyszami z zaświatów? Rozmawia Piotr Cielebiaś.
Jak zaczęła się pani kariera medium - osoby komunikującej się z duchami?
Pierwszy przypadek zdarzył się, kiedy kontakt miała moja córka. Nie wiedziałyśmy, co się dzieje. Wynajmowała wraz z mężem domek jednorodzinny i okazało się, że jest nawiedzony. Kiedy wszystko się potwierdziło, kiedy nawet postronni świadkowie mówili, że dzieje się tam coś niedobrego, zaczęłam poznawać przyczynę tego zjawiska.
Ustaliłam, że był to pierwotny właściciel, który sprzedał dom. Transakcja była przeprowadzana w USA. Potem kupująca stwierdziła, że stan domu nie był zgodny z opisem. Okazało się, że mężczyzna nie mógł zaznać spokoju, ponieważ postrzegany był jako oszust. Nie pozwoliło mu to odejść, więc bawił w tym domu i próbował nawiązać kontakt z osobami, które w nim przebywały.
Co tam się działo?
Moja córka bała się. Ktoś walił do drzwi, uruchamiał dzwonek do furtki. Wzięła nawet dwa psy ze schroniska, żeby mieć gwarancję, że nikt nie wejdzie na posesję. Były też inne dźwięki: kroki, odgłosy jakby ktoś przebywał w garażu albo na górze. Potem słyszeliśmy jak drzwi się otwierają. Sama słyszałam, jak ktoś ciężkim krokiem szurał po schodach.
Czy predyspozycje do kontaktu z duchami odkryła pani u siebie nagle, czy były one wrodzone?
Trudno mi powiedzieć. Te wrodzone zdolności to jakby "szósty zmysł", który mówi mi, co może komuś się przydarzyć. Natomiast w sprawie duchów… Pamiętam też taki przypadek. Mojej bratowej zmarła mama. Oni poszli na pogrzeb, ja zostałam sama z ich dzieckiem. Nagle usłyszałam kroki. Miałam wtedy strasznego pietra, bo myślałam, że ktoś wykorzystuje moment nieobecności gospodarzy i przyszedł się włamać. Pozamykałam okna, przygotowałam sobie coś na obronę… Po dwóch godzinach znowu usłyszałam kroki. Byłam na sto procent pewna, że nikogo nie ma. Lęk podwoił się.
Jak objawia się ten dar? Pani wyczuwa duchy, czy to one coś do pani mówią?
W momencie, kiedy jestem w miejscach nawiedzonych, na czyjąś prośbę koncentruję się i wchodzę w "inny stan". Wtedy od razu w mojej głowie pojawia się historia lub scena, którą prezentuje mi duch. Tak jak w przypadku z Podkowy. Mieszkające tam małżeństwo było nawiedzane i zwrócili się do mnie o pomoc. Mówili prawdę. Był to duch matki, który nie dawał im spokoju, ponieważ chciał przekazać, że są zagrożeni, że ich dom może ulec spaleniu.
Kiedy szłam za przekazywanymi przez ducha "obrazami", wskazał mi, że w garażu jest uszkodzona puszka elektryczna. W niej może dojść do zwarcia i pożaru. Powiedziałam tamtej rodzinie, że duch to nie ktoś, kto straszy, tylko próbuje nawiązać kontakt i ostrzec. Poradziłam też, żeby podziękowali jej - pomodlili się, dali na mszę…
Czyli duchy to jakby forma świadomości, która jest bezcielesna? Jak postrzega pani duchy w świetle swoich doświadczeń?
Są na pewno bardzo świadomą energią. Skoro jakiś byt objawia się w formie mniej lub bardziej wyrazistej, na pewno ma w tym jakiś cel. Nie liczy się to, jak wygląda, tylko co chce powiedzieć. Dla mnie najbardziej istotna jest treść - powód obecności ducha.
Jaką sprawą ostatnio się pani zajmowała?
Ostatnio byłam w Niemczech. Odwiedziłam pewną rodzinę z Kolonii. To był poważny przypadek. Dotyczył 13-latki, która miała zdolności mediumiczne. Spisywała przekazy od duchów pismem automatycznym, ale była bardzo przerażona. Nie dawała sobie rady z tym stanem. To były krótkie informacje. Jeden byt przekazał: "Kocham cię, mamo i tato", drugi: "Nie zostawię cię", trzeci: "Nie idź tam, stanie ci się krzywda". Każdy miał coś innego do powiedzenia, a jej zostawał w głowie chaos.
Kiedy tam pojechałam, na samym starcie poczułam zapach śmierci, trupi zapach. Zaraz po tym zobaczyłam grupkę dziwnie ubranych ludzi, w starodawnych workowatych chłopskich strojach. To były zjawy. Gospodarze wzięli mnie do domu, abym zapoznała się ze sprawą. Potem, będąc na spacerze z właścicielką domu, odebrałam dziwne "falowanie". Nie było jednak upału, więc pomyślałam, że nie powinno tak być. Zapytałam kobietę, czy też to widzi. Zaprzeczyła.
Co jeszcze się tam działo?
Nocowałam u nich, w pokoju ich córki. Kiedy wstałam i zorientowałam się, że gospodarze jeszcze śpią, żeby nie przeszkadzać, położyłam się z powrotem. Zaraz jak to zrobiłam przez pokój przeszła kobieta. Bardzo wyraźnie ją widziałam, jak człowieka - nie w formie mgły, tylko jakby w formie cielesnej. Przeszła, spojrzała na mnie i poszła dalej. Miała spokojną minę. Ja też byłam spokojna, bo wiedziałam, że niczego ode mnie nie chciała. Wstałam, poszłam do gospodarzy i opowiedziałam im, jak przez pokój przeszła kobieta, tak i tak ubrana, blondynka, wiek jakieś 27 lat, krótko obcięte włosy…
Okazało się, że kobieta, którą dokładnie opisałam była sąsiadką z bloku, która niestety parę miesięcy wcześniej popełniła samobójstwo. Inne zjawiska nie występowały, ale strasznie niesforny stał się pies właścicieli, który ni stąd, ni zowąd zaczął warczeć, nie mógł sobie znaleźć miejsca. Ludzie ci zostali przeze mnie poinstruowani, jak powinni postępować z córką, jak jej pomagać i chronić, żeby wygasiła w sobie te umiejętności - zbyt poważne jak na jej wiek.
Kim były duchy, które nękały to dziecko?
Pierwszymi byli zmarli z XIII w., prawdopodobnie ofiary bitwy pod Blumenbergiem, która rozegrała się w tamtych okolicach w 1288 r. Zginęło tam kilka tysięcy ludzi. Jeśli chodzi o przekazy pisane, dziewczynka posługiwała się kilkoma imionami. Część z nich wydawała się rodzicom znajoma, ale reszta brzmiała obco. Jej matka nie mogła dojść, kto to. Mówiła też, że dopóki nie przeprowadzili się do Kolonii, wszystko było dobrze. Rodzina czuła dziwny niepokój związany z przebywaniem w nowym miejscu.
A czy istnieją duchy złe? Czego zwykle chcą?
Dam przykład komisariatu w Konstancinie nawiedzanego przez ducha oficera, który nadużył swojej władzy, za co go potępiono i cierpiał. Ale mękę zadawał sobie sam. Duchy nie są złe z natury. Można doprowadzić je do szału swoim zachowaniem, bo cały czas próbują nawiązać kontakt.
Duch będzie tak rozmawiał z człowiekiem, jak ten rozmawia z duchem. Próbują one zrozumieć intelektualne podejście danej jednostki, bazują na osobowości człowieka i starają się do niego dotrzeć. Jeśli ktoś jest agresywny, duch będzie w taki właśnie sposób z nim "rozmawiał".
Byty mogą stać się złe, jeśli próbują nawiązać kontakt, ktoś je odbiera, ale nie reaguje. W punkcie kulminacyjnym irytują się. Jedne mogą popaść w czarną rozpacz, inne w złość. Jeśli na przykład ktoś wywołuje duchy, a więc próbuje się komunikować, dla nich jest to jasny sygnał. Duch chce wtedy dalej z taką osobą rozmawiać. Człowiek taki może być nękany.
Jacy ludzie zgłaszają się do pani o pomoc? Czy są wśród nich naukowcy, księża albo osoby na wysokich stanowiskach?
Nie ma granicy. Kontaktowali się ze mną różni ludzie, różnych profesji i działający na wielu polach. Ja staram się uświadomić danego człowieka, z czym ma do czynienia i nie pytam, czy wypada mu o tym mówić czy nie, albo czy będzie się czuł potępiony przez środowisko. Chcę dać takiej osobie przede wszystkim spokój.
Najpierw badam sprawę i mówię, z czym mamy do czynienia. Jeśli nie jest to dzieło duchów, tylko zaburzeń elektromagnetycznych, ludzie bardzo chętnie stosują środki zaradcze, zakładając tzw. odgromniki odprowadzające ładunki elektrostatyczne, które się kumulują i mogą zrobić w domu piekło. Jeśli jest to sprawa duchowa, proszę bezcielesny byt o jakiś "obraz". Duchy pokazują mi widoki, sceny albo słowa, które nagle pojawiają się w moim umyśle.
Czyli czasami problemem nie jest duch, ale jakieś zaburzenie energetyczne albo biologiczne o nieznanym pochodzeniu?
Zbadałam dwa takie przypadki. Jeden dotyczył mężczyzny o imieniu Tadeusz, który był w depresji, bo nie miał pracy. Jego rodzina stanęła na progu ubóstwa i tak się załamał, że swoją wściekłością wewnętrzną wytwarzał zjawiska telekinetyczne. Drugi przypadek był podobny. W biednej rodzinie kobieta była źle traktowana przez męża i teściową, nie wytrzymała napięcia i zaczęła wytwarzać dziwne zjawiska. Dotykały tych, których nienawidziła.
Jaki był najcięższy przypadek, którym się pani zajmowała i który do dziś nie daje pani spokoju?
Najbardziej kontrowersyjny przypadek ze świata prawdziwych duchów był z regionu szczecińskiego. Pojechałam do pani, która nie dawała sobie rady ze zjawiskami paranormalnymi, z przemieszczaniem się przedmiotów i tak dalej. Opowiadała takie rzeczy, że początkowo myślałam, że to nieprawda, bo niemożliwe, by było tego aż tyle.
Przykładowo, pewnego razu właścicielka zostawiła w domu fachowca do wymiany instalacji elektrycznej. Elektryk, który pracował, zobaczył nagle obok jakiegoś człowieka i zapytał, czy i jego gospodyni wynajęła do remontu. Nieznajomy nic nie odpowiedział i odszedł, więc spec robił swoje. Następnego dnia elektryk wrócił i znowu zobaczył tą postać - młodego chłopaka, tyle że był on pod sufitem! Kiedy spojrzał na niego zobaczył tylko część głowy i tułowia! Facet zbladł, chorował przez dwa tygodnie, przerwał robotę i powiedział, że już nie wejdzie do tego domu.
Po przyjeździe rozstawiłam aparaturę i poszłam do sypialni, w której działo się najwięcej i zostałam sama. W pewnym momencie zobaczyłam ogniki: zielone, niebieskie, różowe, seledynowe. To były takie "łezki". Strzelały jak chciały. Było tego mnóstwo. Żałowałam, że nie miałam kamery.
Stanęła potem przy mnie postać - silna, rosła, duch nieludzki, wysoki. Stał z księgą i kazał mi na nią patrzeć. Spojrzałam, ale nic nie widziałam. Chodziło jednak, żeby patrzeć umysłem. Spytałam, co zrobić, bo przyszłam usunąć to zjawisko. On mi nic nie powiedział, ale nagle jakbym poczuła delikatną ulgę… i to wszystko.
W sypialni zebrałam potem wszystkich domowników. Gospodyni trzymała mnie za rękę, bo bała się tam wejść. Okazało się, że te ogniki widzieli wszyscy, ale kobieta była tak przerażona, że wbiła mi palce mocno w rękę.
Czy te zjawiska potem ustąpiły?
Powiedziałam gospodarzom, że są rzeczy, których nie mogę "ruszyć". Mogę je za to "przesunąć". To był potężny kanał, przez który przedostawały się te byty. To wszystko działo się niedaleko kościoła przejętego przez Niemców, który był zamknięty, ponieważ tam również działy się zjawiska paranormalne. Raz na jakiś czas odprawiano tam ponoć msze.
A jak to było ze sprawą nawiedzonego mieszkania warszawskiej studentki?
Pewna młoda kobieta zgłosiła się do mnie, mówiąc, że nawiedzają ją duchy. Odbierała od nich również, poprzez "sen na jawie" wiadomości, które rano zapisywała. Było tego jednak tak wiele, że nie wytrzymała presji. Rozmawiała o tym z rodziną, a bliscy nawet próbowali spać w jej pokoju i doświadczyli tego samego.
To były pojawiające się, przenikające przez ściany postaci, które jakby na chwilę zatrzymywały się i przekazywały informacje. Kobieta prosiła mnie o dyskrecję, by nie wpłynęło to na jej karierę i naukę. Szukaliśmy sposobu na zamknięcie tej sprawy, ale było to trudne, ponieważ nie wiedzieliśmy komu pomóc.
To był jeden z moich pierwszych dziwacznych przypadków przekazywania informacji od gromady duchów. Studentka przyjęła rolę "adresata" i uwalniała te byty od jakichś ciężarów. Było to dla niej męczące, ale nie tylko ona miała problemy.
Okazało się, że w sąsiednim mieszkaniu żył mężczyzna, który wpadł w alkoholizm. Kolejny lokal, nie wiedzieć czemu, cały czas stał pusty, jakby nikt tam nie chciał mieszkać. To szło w pionie. Działy się tam te same dziwne rzeczy.
Czyli tam również był "kanał"?
Tak. Dziewczyna nie była niczemu winna. Zrobiła się "sensytywna", była odbiorcą. Jeśli człowiek przebywa długo w takim miejscu, dostosowuje się do tamtejszych warunków.
Czy nie boi się pani konfrontacji z duchami?
Nie boję się. Duchy zawsze rozpoznają, kto ma jaki charakter, widząc pola energetyczne wokół człowieka. Poznają dzięki temu wartość danej osoby i wiedzą, do kogo mogą "przylgnąć". Jeśli jest to osoba złośliwa, agresywna - atakują, bo wiedzą, że łatwo takim człowiekiem sterować. Wiedzą też, kto może im pomóc. Jeśli ma się z duchami do czynienia, ważne żeby się nie bać i nie wyczerpywać swojej energii psychicznej. Przede wszystkim nie należy się emocjonować…</field>
  </doc>
  <doc>
    <field name="id">4</field>
    <field name="title">amerykanie-odkrywaja-tajemnice-projektu-1974</field>
    <field name="datawydarzenia">1956 r</field>
    <field name="miejsce"></field>
    <field name="description">Amerykańskie Archiwa Narodowe odtajniły informację o "Projekcie 1974". Dotyczył on budowy samolotu-spodka w latach 50. i był niezwykłym wyzwaniem technologicznym jak na tamte czasy.
Odtajniony dokument został opublikowany w internecie na stronie Amerykańskich Archiwów Narodowych. Dokument ten ma postać jednostronicowego streszczenia projektu z 1956 roku oraz trzech ilustracji. Więcej materiałów, bo aż dwa kartony, dostępnych jest na specjalnie życzenie zainteresowanych.
Informacje na temat projektu, które dotychczas był znane, były nieoficjalne i pochodziły przede wszystkim od osób, które wówczas przy nim pracowały. Aż do teraz oficjalne dokumenty pozostawały tajne.
Według odtajnionych informacji projekt dotyczył prac nad budową samolotu, a konkretniej myśliwca o nietypowym kształcie. Maszyna bowiem miała mieć kształt latającego spodka, który powszechnie kojarzy się z UFO. Amerykańskie Lotnictwo Narodowe (USFA) zleciło pracę nad tym projektem kanadyjskiej firmie Avro Canada.
We wstępnej fazie testów prace nad budową samolotu wyglądały obiecująco. Według planów samolot miał osiągać prędkość trzech do czterech Machów na wysokości ponad 30 kilometrów, a jego zasięg miał wynosić 1800 km. Jednak dalsze prace nad projektem wymagały zainwestowania trzech milionów dolarów.
Prace nad maszyną wyszły poza fazę projektu, udało się nawet zbudować prosty prototyp samolotu, który otrzymał oznaczenie Weapons System 606A. Jednak podczas testów doszło do wielu pożarów maszyny. Okazało się także, że samolot będzie trudny w obsłudze i kontroli. Zmusiło to twórców projektu do zaprzestania prac w związku z brakiem technologii, która pozwoliłaby na stworzenie tak zaawansowanego samolotu.
W wyniku prac przy "Projekcie 1974" powstał za to "Avrocar", uzbrojony pojazd w postaci latającego jeepa, który miał unosić się kilka metrów nad ziemią. Jednak po fazie testów i zbudowaniu prototypu konstruktorzy porzucili prace nad tym pojazdem ze względu na fakt, iż on także był zbyt skomplikowany w obsłudze i kontroli. Ponadto miał za słabe zasięgi względem wymagań stawianych mu w latach 60.
Czy Waszym zdaniem Amerykanie mogą nadal pracować nad projektem w tajemnicy?
Źródło: orwellsky.blog.onet.pl</field>
  </doc>
  <doc>
    <field name="id">5</field>
    <field name="title">amerykanskie-ufo-na-pacyfiku</field>
    <field name="datawydarzenia">15 lutego, w 1941</field>
    <field name="miejsce">na Nowej Kaledonii, na Wyspach Salomona, na Fidżi, na Nowych Hebrydach, na Nowej Gwinei, na Johna, na Jezusa, w Anunnaki, na Tannie, na Ziemi</field>
    <field name="description">Miejscowi patrzyli na przybyszów i widzieli, że ci nic nie robią, ale wciąż otrzymują dary z niebios. Pomyśleli, że biali ludzie muszą mieć świetny kontakt z bogami i trzeba skopiować ich rytuały, by także im zesłano "cargo". Na wyspach Pacyfiku pojawiły się pasy startowe i drewniane samoloty. Rozkwitły nowe religie.
Antropolodzy nazywają to zjawisko kultami cargo. Pojawiały się one tam, gdzie dochodziło do kontaktu pomiędzy społecznościami żyjącymi tradycyjnie i w oddzieleniu od świata, i tymi bardziej rozwiniętymi technologicznie. Pierwsze przekazy o nich pochodzą z XVIII i XIX wieku, gdy na odizolowane wyspy docierali marynarze z Europy oraz Australii. Jednak prawdziwy rozkwit przeżyły, gdy w czasie II wojny światowej na wyspach Pacyfiku zagościli amerykańscy lotnicy. Ich technologia była dla miejscowych nie do odróżnienia od magii. Obserwujący ich z boku wyspiarze widzieli jedynie dziwny spektakl - zwykle zakończony pojawieniem się wielkiego latającego ptaka, który przywoził dary. Czyli właśnie wymarzone cargo. A i to nie wszystko.
- Wyspiarze widzieli, że biali ludzie, którzy cieszyli się tymi cudami nic sami nie wytwarzali. Jeżeli coś wymagało naprawy, odsyłano to i nowe przybywały jako "cargo" na statkach, a później też w samolotach. Żaden biały człowiek nie był widziany podczas naprawiania czegoś lub wykonywania jakiejkolwiek pracy, którą można było uznać za użyteczną – o genezie tych kultów pisał Richard Dawkins w "Bogu urojonym".
I rzeczywiście. Obsługa pasa startowego lub wojskowa musztra tylko z trudem mogły tam zostać uznane za pracę. Podobnie przerzucanie dokumentów lub rozmowa przez telefon i radio. Wyglądało na to, że wszystko to są rytuały, które pozwalają uzyskać dary od bogów. A ponieważ ich skuteczność była ogromna, w końcu za każdym razem, gdy na pasie startowym pojawiał się żołnierz, to cargo przybywało, to szybko zaczęto je kopiować.
Na kolejnych wyspach rozkwitały nowe religie, które łączyło naśladowanie ludzi Zachodu, a różniły doktrynalne szczegóły. Sir David Attenborough, który pod koniec lat 50. odwiedzał te wyspy, był w stanie wymienić przynajmniej kilkanaście z nich. Pisał: "Antropologowie zanotowali dwa oddzielne pojawienia się na Nowej Kaledonii, cztery na Wyspach Salomona, cztery na Fidżi, siedem na Nowych Hebrydach, i ponad 50 na Nowej Gwinei. Większość z nich była dość niezależna i niezwiązana z innymi. Większość twierdziła, że jeden konkretny mesjasz przybędzie i przyniesie ze sobą cargo, kiedy nadejdzie dzień apokalipsy".
Imię jego to John Frum...
Większość z nich szybko zniknęła. Jednak nie wszyskie. Jeszcze w latach 60. jeden z takich kultów z Papui Nowej Gwinei zaoferował Lyndonowi Johnsonowi 1000 dolarów za objęcie funkcji naczelnego wodza. Ten jednak wolał pozostać w USA. Na wyspie Tanna ludzie wciąż czekają na przyjście takiego mesjasza i dary, które przyniesie. Jego imię i nazwisko to John Frum. Data ponownego przyjścia to 15 lutego, choć nie wiadomo, którego roku. Wiadomo za to, że jest z USA i kiedy przyjdzie, to wypędzi z wyspy wszystkich białych ludzi. Z wiernymi natomiast kontaktuje się przez radio. Choć dokładnie to kontaktuje się z wybranymi, którzy później przekazują jego słowa innym. Nie wierzycie? To jak wytłumaczycie aktywność pobliskiego wulkanu, w którym John mieszka i wydaje pomruki ilekroć jest z czegoś niezadowolony?
Gdyby nie istniał, to by przecież nie mruczał.
Kiedy pod koniec lat 50. David Attenborough, który kręcił dla BBC cykl "People of Paradise", odwiedził Nowe Hebrydy, na Johna czekano już od 19 lat. Brytyjczyk pytał, czy wierni nie martwią się, że już tyle czasu minęło, a Fruma wciąż nie ma. W odpowiedzi usłyszał: "Wy czekacie na Jezusa już 2000 lat. A my nie możemy 19?". Od tamtego czasu minęło kolejne kilkadziesiąt lat, a wciąż żywy kult, który już wcześniej był dokładnie zbadany i opisany przez antropologów, dostarcza fascynującego wglądu w to, jak tworzy się religia.
Tego, czy John Frum był postacią autentyczną nie wiadomo. Są tacy, którzy twierdzą, że był duchem. Inni mówią, że miejscowym przebranym w amerykańskie ciuchy. A jeszcze inni, że był to po prostu żołnierz, który z miejscowymi rozmawiał, choć nie do końca się z nimi rozumiał. Początkowo przekazywano, że był niski i miał złote guziki. Teraz wspomina się go raczej jako wysokiego i przystojnego. Z czasem wywyższono go jeszcze bardziej i pojawiła się zreformowana wersja kultu, której przedstawiciele utrzymują, że był on – sic! - "Królem Ameryki". To przecież oczywiste, że zwykły żołnierz nie mógł być potężnym bogiem.
...i ma mnóstwo cargo
Wśród wiernych – to ok. 20 proc. populacji wyspy, czyli kilka tysięcy osób – panuje za to zgoda, że nastąpi jego powtórne przyjście. Kiedy to się stanie, góry staną się płaskie, znikną choroby, starzy staną się młodzi i wszyscy będą mieć pod dostatkiem cargo. A wszystko za sprawą Ameryki, która jest – jak nauczał John - "jedynym przyjacielem Vanuatu i nie wolno ufać nikomu innemu". Te przepowiednie pojawiły się jeszcze przed budową amerykańskiej bazy na wyspie - prawdopodobnie pod koniec lat 30. - więc kiedy w 1941 roku zjawiła się tam US Army, a w jej szeregach czarni żołnierze, którzy mieli tyle samo cargo co biali, uznano, że przepowiednia się właśnie spełnia. Zaczęto się szykować na ponowne przyjście mesjasza.
Pieniądze zaczęto wyrzucać do morza, bo mesjasz miał przynieść swoje. Ci, którzy wyrzucać nie chcieli, zaczęli wydawać wszystko, co mieli i obroty handlarzy poszybowały w górę. Urządzono wielkie świniobicie, by przygotować obchody. Mężczyźni z Tanny wykarczowali część lasu i przygotowali pas startowy. Stanęła nawet bambusowa wieża kontrolna. Wokół niego ustawiono zbudowane z drewna modele samolotów, a mieszkańcy zaczęli odprawiać rytuały, które podpatrzyli u Amerykanów. To wprawdzie nie pomogło, ale przecież nie wiadomo, kiedy dokładnie – poza tym, że na pewno będzie to 15 lutego – John Frum powróci.
Dlatego modłów nie zaprzestano i co roku w tym samym miejscu odbywa się wielka religijna procesja. Niewiele się ona różni od tego, co robiono 70 lat temu. Starszyzna ubiera się w amerykańskie mundury i przypina ordery. Półnadzy wyspiarze malują sobie na klatkach piersiowych czerwone litery układające się w napis USA. Z patyków – kto z nas tego nie robił? - przygotowują "karabiny" i z nimi przeprowadzają musztrę, która zastąpiła plemienne tańce. Wśród nich podąża poczet sztandarowy, który niesie (jak mogłoby być inaczej?) amerykańską flagę. Jest też oczywiście odpowiednia, rytualna, muzyka. To "The Star-Spangled Banner" wygrywany na bambusowych fletach.
John Frum jak Anunnaki
Te kulty to fenomen dla antropologów, którzy mogą niemal "na żywo" śledzić proces powstawania religii. Ale to także gratka dla wszystkich tych, którzy dowodzą, że w przeszłości ziemię odwiedzili kosmici, a wiele dzisiejszych religii to pozostałość tych spotkań. No bo przecież, jeżeli jest tak jak antropolog Kirk Huffman tłumaczył w "Smithsonian Magazine", czyli: "Kulty cargo otrzymujemy wtedy, gdy świat zewnętrzny, z całym jego materialnym bogactwem, nagle spada na odległe, izolowane, tybulcze plemiona", to tym zewnętrznym światem równie dobrze mógł być świat Obcych, a odległym, izolowanym, tubylczym plemieniem nasi przodkowie. Prawda?
Dowody da się odnaleźć wszędzie. Rytuały, które zostały po kontaktach z obcymi, są wszak obecne na całym świecie, a większość antycznych świętych pism bez trudu da się wytłumaczyć tym, że ich autorzy po prostu nie rozumieli tego, co się wokół nich dzieje. Wszystkie te ogniste rydwany, bogowie schodzący na ziemię, dary z nieba i z pozoru bezsensowne monumentalne budowle, to właśnie kulty cargo, w których amerykańskich lotników zastąpiło prawdziwe UFO. To dlatego starożytni Sumerowie wierzyli w Anunnaki - "tych, którzy przyszli z nieba", a z piramidy Chichen Itza dwa razy w roku schodzi pierzasty wąż Quetzalcoatl.
Także dlatego brazylijscy Kayapo czczą bóstwo Bep-Kororoti, które wygląda zupełnie jak astronauta i ma być kosmicznym Johnem Frumem. - Wygląd Bep-Kororoti został zachowany do dzisiejszego dnia. W rzeczywistości to szaman ubrany w kostium ze słomy i ten kostium ze słomy do złudzenia przypomina kombinezony współczesnych astronautów – tłumaczył Giorgio Tsoukalos, redaktor poświęconego starożytnym kosmitom "Legendary Times Magazine". A jeszcze na dokładkę mit opowiada o tym, że tenże bóg zniknął w niebie, a jego odejściu towarzyszył ogień i pioruny, które wypaliły zbiory i odstraszyły zwierzynę. Wypisz wymaluj: start rakiety. Dużo? Dużo. I jest więcej, bo szukając podobieństw można dostrzec, że cały obrzęd bardzo przypomina to, co odbywa się na Tannie, a Bep-Kororoti wygląda trochę jak astronauta.
Wenus z Villendorfu wprawdzie też przypomina, ale to nie ma znaczenia.
Erich von Daniken, ojciec założyciel całego ruchu, pisał: "Fenomen kultów cargo ilustruje podstawowe założenie Klasycznej Teorii Starożytnych Kosmitów: Tysiące i tysiące lat temu, technologicznie zaawansowani i obdarzeni ludzką naturą Obcy zjawili się na Ziemi w swoich statkach kosmicznych. Intelekutalnie nasi przodkowie nie byli głupi (w zasadzie mieli ten sam mózg, co my dzisiaj), ale jednak ich technologia była bardzo ograniczona i nie mieli do czego odnieść tego, co widzieli, i nie zrozumieli praktycznych i technicznych aspektów stojących za odwiedzinami tych żywych Obcych, więc uznali ich za obdarzonych boską naturą, co oczywiście nie było prawdą. Jednak dzięki temu narodzili się »bogowie«. Wszystko przez proste (choć ważne!) nieporozumienie". Było więc zupełnie tak jak w XX wieku z Johnem Frumem.
Zatem można tylko zapytać, za uwielbiającym to robić Danikenem, czy to możliwe, że tak właśnie było?</field>
  </doc>
  <doc>
    <field name="id">6</field>
    <field name="title">aparecida-czyli-objawiona</field>
    <field name="datawydarzenia">w 1790, 1757 r, 1790 r, w 2002</field>
    <field name="miejsce">w Brazylii, w Aparecidzie, w Rzymie, w Sali Cudów, w Sanktuarium</field>
    <field name="description">Zbiegły z plantacji trzciny cukrowej młody niewolnik nie miał szczęścia. Szybko został schwytany i zakuty w ciężkie łańcuchy. Na szyi zapięto mu szeroką stalową obręcz, połączoną z kajdanami u rąk. Wiedział, co go czeka - dwieście uderzeń batem. Kto wie, czy przeżyje do końca wymierzanej mu kary... Nieoczekiwanie wszystko potoczyło się inaczej. W drodze powrotnej czarnoskóry został uwolniony przez Matkę Najświętszą. Stało się to w 1790 roku w Brazylii, w miejscowości, która dziś znana jest jako Aparecida.
Przerażony właściciel patrzył z szeroko otwartymi ustami, jak niewidzialna dłoń zdejmuje z niewolnika ciężkie kajdany, które z hałasem spadają na ziemię. Nie odważył się kazać założyć ich zbiegowi na powrót. Wiedział, kto dał ten znak. To "Nossa Senhora", która była nawet ponad nim - panem tych ziem. Pozostało mu tylko jedno: samemu zapłacić Jej okup za wyzwolenie niewolnika. Pieniądze (a suma była spora) złożył na ołtarzu i wrócił na plantację. Tamtego dnia w jego posiadłościach wszystko uległo zmianie. Czarni robotnicy nie myśleli już o ucieczce. Przywrócono im ludzką godność i choć nie wrócono formalnie wolności, to przecież zaczęli oni żyć jak wolni.
Powróciło średniowieczne znaczenie słowa "niewola", jakim posługiwał się potem św. Ludwik de Montfort. Odnosiło się ono do osób uprzywilejowanych, których nie wolno było usunąć z ziem należących do ich pana. Ludzie ci mieli prawo mieszkania tam z pokolenia na pokolenie, budowania tam swego życia, zakotwiczenia swego rodu. Ci ludzie byli bezpieczni. Nie bali się przyszłości. Nie wolno ich było wygnać z ziemi pańskiej. Bo z jednego z nich Matka Najświętsza zdjęła kajdany.
Gliniana figurka
Wspomniany cud wydarzył się w miejscu, gdzie dziś stoi największe po Bazylice św. Piotra miejsce kultu na świecie i pierwsze co do wielkości maryjne sanktuarium, corocznie nawiedzane przez 8 milionów pielgrzymów. To miejsce, w którym dzieje się najwięcej cudów.
Ale początki były inne. Wszystko było tu szare, małe, ledwo zauważalne. Jakby opisywało życie mieszkających w tym regionie ludzi - pochodzących "znikąd", mieszkających "nigdzie", nie mających "żadnego" znaczenia. Obiektyw tego świata nie rejestrował ich obecności. Życie toczyło się zwyczajnymi koleinami, a po latach zacierały się ostatnie ślady.
Jednak nie w perspektywie nieba. Wszystko zaczęło się w małej wiosce Guaratinguetá, na brzegu rzeki Paraíba. Był to przystanek emigrantów ruszających na poszukiwanie złota w rejonie Martwej Rzeki. W końcu XVII wieku gorączka złota sprowadziła w te rejony wiele rodzin, które przywiozły ze sobą maryjną pobożność, szczególnie kult do Niepokalanego Poczęcia Matki Najświętszej.
W soboty rodziny odmawiały różaniec, śpiewały litanie, zdobiły kwiatami swoje domowe figurki. Jedna z nich musiała spaść z domowego ołtarzyka, bo gliniana figurka pękła i straciła głowę.
Zaczyna się historia. Popękana figurka Maryi Niepokalanej została wrzucona do rzeki. Dlaczego tak? Możemy się tylko domyślać, że ludzie uznali, że będzie to najlepszy sposób na jej unicestwienie. Nie chcieli jej zakopywać, jakby grzebali umarłą. Rzeka jest symbolem życia i czystości. Niech omodlona figurka spoczywa na jej dnie, opłukiwana przez płynącą wodę.
Mała Madonna leżała w mule rzeki na tyle długo, że pamięć o jej istnieniu odeszła wraz z wymianą pokoleń. Zdążyła już stracić kolory: błękit płaszcza, brąz włosów, biel skóry. Stała się jedną z Czarnych Madonn.
Cudowny połów
Pewnego dnia pojawiła się znowu. Zachowało się świadectwo proboszcza Guaratinguetá, ks. Joao de Moraes e Aguiar, który zanotował następujące wydarzenie.
Był rok 1717, kiedy książę Assumar, Dom Pedro de Almeida e Portugal, gubernator okręgu Sao Paulo i Minas, w swej podróży do Vila Rica, gdzie znajdowała się wielka kopalnia złota, zatrzymał się w wiosce o nazwie Guaratinguetá. Dla jej mieszkańców było to wielkie wyróżnienie, dlatego postanowili zorganizować wielką ucztę. Potrzeba było do tego dużej ilości ryb. Mężczyźni poszli łowić je w rzece.
Wśród rybaków była trójka przyjaciół: Domingos M. Garcia, Joao Alves i Felipe Pedroso. Rzucili swe sieci w jednym miejscu, potem dużo dalej, w drugim. Nie złowili nic. Jednak rzucając sieć w pobliżu portu ltaguaçu, Joao Alves wyłowił małą, pozbawioną głowy figurkę Matki Najświętszej. Zarzucając sieć nieco dalej, rybacy wydobyli z wody brakującą głowę Madonny.
Owinęli części figury w koszulę i chcieli dalej łowić ryby, kiedy jeden z nich spojrzał na połamaną figurkę i zakrzyknął: Zarzućmy sieci z wiarą w naszą Panią, która się objawiła Niepokalana (powiedział: Nossa Senhora da Aparecida Conceicao - stąd dzisiejsza nazwa największego sanktuarium maryjnego na świecie). Od tej chwili zaczęli za każdym razem wyciągać sieci pełne ryb i niebawem łódź niemal nie zatonęła pod ich ciężarem.
Cudowne zjawiska
Ponieważ Felipe Pedroso był najstarszy, to on zabrał figurę do domu. Oczyścił ją i skleił. Kiedy skończył pracę, poczuł, że jego serce napełnia się niezwykłym doświadczeniem Bożej potęgi. Padł na kolana i zaczął się modlić. Czuł, że klęczy przed oknem otwartym na niebo. To właśnie wtedy stał się drugi cud: zobaczył uśmiech Maryi.
Nic dziwnego, że jego syn, Atanásio Pedroso, zbudował małe oratorium, w którym zaczęli zbierać się ludzie. Wówczas ruszyła lawina znaków.
Pewnej cichej nocy, gdy ludzie śpiewali na cześć Niepokalanej, nagle zapalone przy figurce świece zgasły. Kiedy Silvana da Rocha podeszła, by je ponownie zapalić, te zapaliły się same. Innym razem, ołtarzyk z figurą zaczął się trząść. Zdarzało się to wielokrotnie podczas sobotnich modlitw. Kiedy zaś figura została zabrana do domu wspomnianej Silvany da Rocha i złożona w starej skrzyni, można było usłyszeć głośne pukanie dobywające się z wnętrza.
Te dziwne zjawiska sprawiły, że proboszcz ks. Joao Alves Vilella zbudował małą kaplicę, a potem kościół.
Świadectwo uwolnienia Zacariasa
W 1757 roku ks. Joao de Moraes e Aguiar pisał szczegółowo o cudach dokonywanych w Aparecidzie. Ale już siedem lat wcześniej jezuita Francisco da Silveira wysłał do swych przełożonych w Rzymie sprawozdanie o niezwykłych wydarzeniach związanych z figurką. Opisywał cud zapalanych samoczynnie świec, "małe trzęsienia ziemi" i wiele uzdrowień.
Najważniejszy okazał się jednak cud, który wydarzył się około 1790 roku - uwolnienie niewolnika. Były to czasy, kiedy w Brazylii powstawały wielkie plantacje trzciny cukrowej, a do pracy na nich potrzebowano coraz większej liczby rąk. Z Afryki przywożono tysiące niewolników. Jednego z nich dotknęła w sposób fizyczny nadprzyrodzoność.
Czarnoskóry niewolnik nosił imię Zacarias. Wiemy, że uciekł od swego pana i że rychło został schwytany. Jego właściciel kazał go zakuć w łańcuchy i prowadził z powrotem na plantację. Kiedy niewielki orszak mijał kościółek z wyłowioną przed laty z rzeki figurką Matki Bożej, niewolnik ubłagał prowadzących go, by mógł pomodlić się chwilę do "Pani, która się objawiła".
Ksiądz Francisco Claro de Vasconcellos tak opisuje to zdarzenie:
Uciekinier niewolnik był prowadzony do swojej fazendy przez właściciela, a przechodząc obok kaplicy spytał, czy mógłby wejść do niej i odmówić kilka modlitw. Gdy trwał w modlitwie przed figurą, łańcuchy cudownie opadły z szyi i nadgarstków i spadły na ziemię. Poruszony tym faktem właściciel uwolnił go, płacąc cenę wyzwolenia niewolnika i umieszczając pieniądze na ołtarzu. Poprowadził do domu niewolnika jako wolnego człowieka.
Koniec niewolnictwa
Wspomnieliśmy już o zmianach, jakie nastąpiły w fazendzie, w której mieszkał zbiegły niewolnik. Ale nadszedł czas, kiedy niewolnicy otrzymali wolność nie tylko na plantacjach owego człowieka, który na własne oczy widział interwencję Matki Najświętszej, ale w całej Brazylii. Cud wyzwolenia zbiegłego niewolnika przez Niepokalaną Madonnę z Aparecidy uruchomił historyczny proces położenia kresu niewolnictwu.
Historyk Roy A. Varghese zauważa związek między licznymi cudami i znakami dokonywanymi za sprawą Madonny z Aparecidy a decyzją księżniczki Izabeli o podpisaniu edyktu znoszącego niewolnictwo w Brazylii. Kościół występował w obronie tych, którym odebrano ludzką godność, świecka władza stawała jednak po stronie tego, co nazywała ładem i porządkiem społecznym. I - dodajmy - co przynosiło wielkie profity bogatym rodom.
Wszystko zmieniło się z chwilą, gdy do Izabeli dotarły wieści o cudach Królowej Nieba w Aparecidzie. Ziemska księżniczka miała ujrzeć w cudzie wyzwolenia Zacariasa skierowany do niej apel z nieba i zrozumieć zawarte w nim przesłanie. To właśnie ów cud sprawił, że brazylijska władczyni podpisała dokument znoszący niewolnictwo, zaś Czarnej Dziewicy ofiarowała cenną koronę.
Brazylijski kardynał, Aloísio Lorscheider, przypomina o tradycyjnym tytule Madonny z Aparecidy - "Matki Wykluczonych w Brazylii". Tak go tłumaczy: Wszyscy, którzy zostali zepchnięci na margines społeczeństwa, w figurze tej Dziewicy zostali podniesieni i obdarzeni szacunkiem - biedni, złamani, ciemni. Ona jest ich mistrzynią. Ona jest czarna, ponieważ jest Matką wszystkich.
Brazylijczycy nazywają ją "Mariama". "Ama" to określenie czarnoskórej pielęgniarki, która z taką samą miłością opiekuje się czarnymi, jak i białymi dziećmi. Na początku może przede wszystkim właśnie czarnymi.
W Aparecidzie dokonywało się wiele niezwykłych cudów, które były potężnymi interwencjami w życie czarnoskórych mieszkańców Brazylii. Jednym z najgłośniejszych było przywrócenie wzroku niewidomej dziewczynce, która przebyła z matką długą drogę z Jaboticabal, by uklęknąć w sanktuarium Czarnej Maryi. W czasie modlitwy dziecko zwróciło się nieoczekiwanie do matki z pytaniem: Co to jest za świątynia? Rozglądała się zachwycona otaczającym ją pięknem. Pierwszym widokiem, jaki oglądała w swoim życiu, był wizerunek Madonny i otaczające go wota dziękczynne.
Sala Cudów
Łańcuchy, które Matka Najświętsza zdjęła z ciała zbiegłego niewolnika, to podobno pierwszy "dokument" świadczący o niezwykłym działaniu Madonny z Aparecidy, złożony w Sali Cudów, która dziś znajduje się pod nową bazyliką. Znaków dokumentujących cuda są tam tysiące: świece różnej wielkości, kawałki tkaniny, repliki woskowych części ludzkiego ciała, które zostały cudownie wyleczone, ubrania, mundury, broń, a nawet instrumenty muzyczne, narzędzia pracy, obrazy, zdjęcia i niezliczona ilość przedmiotów, które zostawiają tu wdzięczni pielgrzymi jako znak, że Maryja objawiła się w ich życiu z mocą, która potrafi zmieniać historię.
Dominują świadectwa wdzięczności osób, które zostały cudownie uzdrowione przez Matkę Najświętszą lub zostały ocalone w śmiertelnym niebezpieczeństwie. Wśród wdzięcznych czcicieli Maryi jest jeden z największych piłkarzy świata, słynny brazylijski napastnik Realu Madryt, Ronaldo Luís Nazário de Lima, którego kolano zostało uzdrowione dzięki modlitwie do Matki Bożej z Aparecidy. W podziękowaniu, po zdobyciu przez Brazylię mistrzostwa świata podczas mundialu w 2002 r., pozostawił w Sanktuarium w Aparecidzie koszulkę z napisem: Dziękuję Matce Bożej z Aparecidy za wszelkie łaski. Ronaldo. R 9.</field>
  </doc>
  <doc>
    <field name="id">7</field>
    <field name="title">arek-miazga-czlowiek-ktory-bada-ufo</field>
    <field name="datawydarzenia">2011 r, 1948 r, w 1970, 1892 r, 2000 r, 2004 r, 2009 r, 2013 r, w 2012, w 1968, w 1913, 1988 r, 1 lipca, 1945 r</field>
    <field name="miejsce">w Polsce, na Rzeszowszczyźnie, w Emilcinie, na Podkarpaciu, w Łodzi, w Pana, na Ziemi</field>
    <field name="description">Arkadiusz Miazga z Ropczyc bada UFO od kilkunastu lat. Z czytelnikami Onet Strefa Tajemnic dzieli się najciekawszymi obserwacjami, zdjęciami i uwagami na temat tego tajemniczego zjawiska. Jak mówi, Wojsko Polskie nadal interesuje się UFO, a nad naszymi głowami dzieją się rzeczy, które spędzają naukowcom sen z powiek. Z ufologiem rozmawia Piotr Cielebiaś.
Nie boi się Pan UFO?
Nie, ale uważam, że w przypadku bliskiego spotkania należy zachować ostrożność, ponieważ do końca nie wiadomo, z czym mamy do czynienia. Obiekty UFO swoim oddziaływaniem potrafią zatrzymywać auta, zakłócać pracę urządzeń elektronicznych, a u ludzi powodować uczucie paraliżu, zamroczenie, a w rzadkich przypadkach oparzenia, podrażnienie oczu i inne nieprzyjemne dolegliwości.
Ilu obserwacji UFO dokonuje się w Polsce w skali roku?
Na podstawie danych, jakimi dysponujemy (my, tzn. ufolodzy), można powiedzieć, że to ok. 100 przypadków. Oczywiście dotyczy to tylko zgłoszonych relacji. Jaka jest prawdziwa skala tego zjawiska, nikt nie wie. Większość spraw znajduje proste wytłumaczenie - jako błędne rozpoznanie samolotów, lampionów lub meteorów, ale jest też sporo obserwacji niewyjaśnionych, kiedy wiarygodni świadkowie mówią o obiektach, których nie da się sklasyfikować.
Czy wojsko lub służby specjalne wykazują zainteresowanie tym tematem? Wielu ludzi zastanawia się, co nasza armia robi z relacjami o UFO…
Oficjalnie wojsko się tym nie interesuje, ale nieoficjalnie… owszem. Z tego, co wiadomo, gromadzi nawet na ten temat informacje. Nietrudno to zrozumieć, bo każde doniesienie o UFO to potencjalne nieautoryzowane naruszenie przestrzeni powietrznej kraju.
Szczególne znaczenie miały pod tym względem incydenty z marca 2011 r., kiedy w okolicach lotniska Kraków-Balice, a potem na Rzeszowszczyźnie miała miejsce w odstępie kilku dni seria obserwacji "latających spodków". Sam zajmowałem się kilkoma sprawami, w tym przypadkiem, kiedy młode małżeństwo z dziećmi przejechało autem pod "talerzem", który zawisł nad drogą.
Na skierowane do lotnictwa zapytanie otrzymałem list z odpowiedzią, iż nie posiada ono wiedzy o tych incydentach. Co ciekawe, podczas obserwacji widywano w regionie również wojskowy śmigłowiec, ale - jak poinformowało wojsko - nie mógł on odpowiadać za doniesienia o UFO.
W ostatnich miesiącach głośno było też o obserwowanych nad Polską maszynach latających, które przypominały wyglądem trójkąty lub bumerangi. Widywano je kilkakrotnie nad miastami i ruchliwymi drogami. Unosiły się w całkowitej ciszy na małych wysokościach. Pojawiła się hipoteza, że obiekty te mogą być tajnymi pojazdami testowanymi nad naszymi głowami. Swoim zachowaniem łamały one jednak normy bezpieczeństwa. Sprawa nadal pozostaje niewyjaśniona.
Wiadomo też, że UFO stanowiło przedmiot oficjalnego zainteresowania wojska w okresie PRL-u. Ostatnio pojawiły się nawet dość nieudolne próby przeforsowania hipotezy, że słynne bliskie spotkanie w Emilcinie było "operacją psychologiczną" tajnych służb. Ta bzdurna koncepcja nie była podparta żadnymi dowodami, jednak wiadomo, że zarówno LWP, jak i milicja czy SB zbierały informacje o UFO. Na tym się kończyło. Żadnych badań nie prowadzono, przynajmniej nic o tym nie wiadomo.
A jak bada się doniesienia o UFO? Czy wśród świadków są politycy, uczeni, księża albo inne osoby pełniące stanowiska "publicznego zaufania"?
Świadkami obserwacji są nie tylko "zwykli ludzie", ale również naukowcy, piloci czy policjanci. Zjawisko UFO wydaje się mieć naturę fizyczną i powinno dać się je zbadać w sposób naukowy. Niepokonaną barierą (i sporą tajemnicą) jest nieuchwytność tych obiektów.
Wielu naukowców boi się tego tematu i woli go ośmieszać. Jakiś czas temu od jednego z medialnych "uczonych", pracownika CN Kopernik dowiedziałem się, że UFO to "wiara niepodparta żadnymi badaniami". Pan Karol Wójcicki srodze się mylił i nie zadał sobie trudu przeanalizowania zebranej do tej pory dokumentacji. I nie mówię tu o archiwach ufologów, ale raportach i badaniach zleconych przez USAF, RAF czy Francuską Agencję Kosmiczną.
Badania nad UFO prowadzono od 1948 r. W USA zakończyły się one w 1970 r. wnioskiem, że rząd i wojsko nie będą badać tego zjawiska, gdyż "nie stanowi ono zagrożenia dla bezpieczeństwa państwa". Mimo to nadal się tym interesowali i interesują. Całe archiwum tego projektu, o nazwie "Blue Book", czy akta na temat obserwacji UFO zgromadzone przez brytyjski MON, są dostępne w internecie. Każdy może się z nimi zapoznać. Dodajmy do tego dziesiątki innych materiałów, książek i raportów, a otrzymamy intrygujący obraz.
Druga sprawa, o której Pan Karol nie wie, to że termin "UFO" niekoniecznie oznacza kosmitów. Tak naprawdę nie znamy pochodzenia tego zjawiska. Stwierdzenie, że wszystkim ludziom, którzy je widzieli, tylko się zdawało, jest wygodnickim pójściem na skróty. Kiedy już zabiera się "ekspercki głos" w jakieś sprawie, powinno się znać fakty…
Na Pana rodzinnym Podkarpaciu obserwacji UFO jest tak dużo, że udało się z nich skompilować dwutomową książkę. Dlaczego obiekty te upodobały sobie ten rejon?
To prawda. W ciągu 17 lat udało mi się zebrać naprawdę imponującą dokumentację. Najstarsze prasowe wzmianki o UFO na Podkarpaciu pochodzą z… 1892 r. Najwięcej doniesień jest z samego Rzeszowa i okolic.
Z jakichś powodów UFO widywane jest najczęściej w dzielnicach Baranówka, Nowe Miasto i Słocina. W tej ostatniej w ciągu kilku lat aż trzykrotnie obserwowano klasyczne "latające talerze", które oddziaływały na świadków i otoczenie. Przykładowo, we wrześniu 2011 r. dwie kobiety przechadzające się w niedzielne popołudnie przez tamtejsze pola, zauważyły metaliczny obiekt, który szybko się oddalił.
Sprawy te opisałem szczegółowo w mojej książce "UFO nad Podkarpaciem". Nie wiem, dlaczego nasz region obfituje w tego typu doniesienia. Może ludzie są tu bardziej otwarci i nie boją się o tym mówić? Można jednak śmiało powiedzieć, że Podkarpacie to "polski biegun UFO".
Kiedy o tym mowa, od razu pada pytanie o zdjęcia. W pańskim archiwum znalazłem ich całkiem sporo. Które z nich uznaje Pan za najciekawsze?
Mimo że dziś prawie każdy ma w kieszeni telefon z aparatem, dobrej jakości zdjęcia UFO nadal są rzadkością, co może budzić wątpliwości. Ale świadkowie coraz częściej chwytają za aparat na widok dziwnych zjawisk. Oczywiście wiele osób źle interpretuje uchwycone na zdjęciu refleksy, muchy czy ptaki, uznając je za UFO.
Główny problem tkwi w tym, że UFO to zjawisko ulotne i nie będzie pozowało do zdjęć. Kiedy indziej jest jak w przypadku z Tyczyna i to ograniczenia sprzętowe odgrywają główną rolę. W sierpniu ub. roku rodzina obserwowała tam przez lornetkę manewry jakiegoś obiektu. Wyglądał dziwacznie, ale na fotografiach była to jedynie kulka na niebie.
Mimo to mieszkańcom Rzeszowszczyzny udawało się fotografować anomalne obiekty latające. W 2000 r. nad Baranówką pewna kobieta, obserwując dwie niewielkie jasne kule, wykonała zdjęcie w chwili, kiedy jedna z nich była nad sąsiednim blokiem. W 2004 r. mieszkaniec Rzeszowa uchwycił "spodek" nad centrum miasta, ale okazało się, że to tylko refleks. Za najciekawszy uważam jednak film z 2009 r. przedstawiający czerwono-pomarańczowe wirujące światła, zmieniające kształt i położenie, które pojawiły się nad obszarem Słocina-Tyczyn.
Wróćmy na chwilę do wspomnianej sprawy "latających trójkątów". W ub. roku było na ich temat sporo doniesień. Czy przychyla się Pan do wniosku, że to Amerykanie coś u nas testują?
Latające trójkąty widywano w wielu miejscach na świecie. W 2013 r. polscy ufolodzy rzeczywiście otrzymali sporo podobnych relacji. Obiekty, zwykle przypominające trójkąty lub bumerangi, przelatywały nocami w zupełnej ciszy nad miastami lub głównymi drogami. Historie te były do siebie podobne i przypominały doniesienia z innych krajów. W Rzeszowie w 2012 r. ciemny trójkąt z zaokrąglonymi rogami przemknął późną nocą nisko nad blokami (choć podobny widziano już w 1968 r.!).
Ale w hipotezę o amerykańskich testach za bardzo nie wierzę. Jakiekolwiek loty (ćwiczebne czy rutynowe) nad miastami i drogami stwarzają spore zagrożenie, jeśli przeprowadzane są na tak niskim pułapie. Ten, kto za tym stoi, ignoruje zasady bezpieczeństwa i de facto sam się demaskuje. To bez sensu. Ponadto skoro to tajne maszyny wojskowe istniejące od lat, dlaczego nie widujemy ich na polach bitew?
Na naszym portalu sporym zainteresowaniem cieszyła się sprawa podrzeszowskiej wsi Glinik, gdzie od lat dochodzi do dziwnych wydarzeń. Ponoć po publikacji artykułu ksiądz zganił miejscowych za opowiadanie "dziwnych historii", a do wsi zaczęli ściągać ciekawscy. Co tak naprawdę się tam dzieje?
Ta sprawa ma wyjątkowy charakter. Od 50 lat widuje się tam dziwne zjawiska o naturze paranormalnej, ufologicznej, czy nawet - jak oceniali niektórzy - demonicznej. Koncentrowało się to w dwóch punktach wsi. To "strefy", w których dochodzi do obserwacji świetlnych kul, dziwnych obiektów, ale przede wszystkim tajemniczych postaci zdolnych do zawisania w powietrzu.
Artykuł wywołał lawinę zainteresowania tą małą miejscowością. Z tego, co wiem, ksiądz rzeczywiście próbował wyśmiewać z ambony tamte zdarzenia. Wielu dziennikarzy z Polski i Niemiec chciało też nakręcić na ten temat reportaże, ale zdecydowanie im odmówiłem. Po pierwsze dlatego, że mam doświadczenia z różnej maści mediami i wiem, że potrafią zmontować materiał tak, że świadkowie wychodzą potem na "oszołomów". Po drugie, mieszkańcy Glinika mi zaufali, dzieląc się ze mną swoimi niełatwymi doświadczeniami. Szanuję to, więc nie mogę "sprzedać ich" telewizji.
Czy wierzy Pan, że obcy porywają ludzi? Jeden z ostatnich przypadków, jaki do Pana napłynął, dotyczy człowieka, który obudził się, widząc koło siebie "kosmitę". Czy takich przypadków jest dużo?
Nie wierzę w hipotezę o pozaziemskim pochodzeniu UFO, choć faktycznie istnieją wiarygodne relacje ludzi, którzy zostali rzekomo uprowadzeni i poddani testom przez "nieludzkie" istoty.
Wspomniany przypadek miał miejsce w styczniu tego roku w Łodzi. Młody mężczyzna zauważył po przebudzeniu karłowatą postać stojącą obok łóżka, w którym spała jego żona i dwaj synowie. Postać ubrana była w czarną pelerynę i przypominała typowego "szaraka" z dużymi oczami. Co ciekawe, świadek zapamiętał, że istota potem zbliżyła się i dotknęła jego szyi przedmiotem, który przypominał "strzykawkę". Kiedy się przebudził, znalazł w tym miejscu dziwny ślad.
Na świecie odnotowano wiele podobnych incydentów, choć niektóre można wyjaśnić omamami hipnagogicznymi albo paraliżem sennym. Historia z Łodzi sugeruje jednak, że mogą istnieć również przypadki, podczas których ludzie stykają się z czymś, co ingeruje w ich życie, nie pytając o zgodę…
Ufologia pełna jest różnego rodzaju "mitów". Jeden z nich to pogląd, że UFO to zjawisko współczesne, zrodzone na podłożu zimnej wojny i wyścigu w kosmos. Jak Pan pisze, istnieją relacje sprzed dziesiątek lat…
Wielu sceptyków jest przekonanych, że wszystko zaczęło się po II wojnie światowej, ale to błąd. Dotarłem do relacji źródłowych z Podkarpacia z końca XIX w., które odnosiły się do zjawisk bliźniaczo podobnych do współczesnego UFO. W 1892 r. w okolicach Jarosławia widziano przez lunetę okrągły obiekt, który strzelał "świetlistymi snopami". Zdarzenie opisały ówczesne gazety. W samym Rzeszowie dwukrotnie w 1913 r. obserwowano inne dziwne obiekty. Jeden z nich oświetlił austriackie koszary oraz sąd. Pisał o tym "Głos Rzeszowski". Oczywiście inni badacze, w tym dr Jacques Vallée, zebrali mnóstwo podobnych doniesień wskazujących jasno, że zjawisko to towarzyszy nam od dawna, jeśli nie od zawsze…
Jedna z bardziej niezwykłych historii w Pana archiwum dotyczy obserwacji "zielonych ludzi" na tle jasnego obiektu koło miejscowości Nockowa. Jakie były jej okoliczności?
Działo się to w sierpniu 1988 r. Pewna rodzina obserwowała w okolicy dziwne obiekty latające - kule, owale, a nawet "piramidki". Kluczowy był moment, kiedy ojciec z dwoma nastoletnimi córkami postanowił pojechać motorem na pobliskie wzniesienie. Dziewczyny jako pierwsze dostrzegły przejmujący obraz.
Od Rzeszowa zbliżał się w zupełniej ciszy duży jasny obiekt podobny do "ekranu", który wkrótce się zatrzymał i wtedy świadkowie zauważyli dwie zielonkawe postacie ubrane w coś, co przypominało skafandry. Istoty miały trójkątne głowy, ale humanoidalne ciała. Najciekawsze było to, że ekran przekształcał się w inne figury, jak koło czy trójkąt. Widać było wówczas trzy - cztery istoty. Wyglądało to poniekąd jak hologram, a nie materialny obiekt.
Podkarpacie to region, gdzie często pojawiały się tajemnicze znaki w zbożu. Mieszkający w ich pobliżu ludzie mówili, że widywali nad polami dziwne obiekty. Co według Pana odpowiada za to zjawisko?
W miejscowości Kielanówka 1 lipca 2000 r., po serii obserwacji świetlnych obiektów nad okolicą, pojawiła się formacja w zbożu. Mniejszą znaleziono w sąsiedniej wsi Nosówka, gdzie wcześniej mieszkańcy obserwowali nad polami obiekt w formie prostopadłościanu.
Ale czy to UFO odpowiada za powstawanie znaków w zbożu? Wiele z nich to niestety ludzkie dzieło. Tylko nieliczne, najczęściej zwykłe kręgi lub proste symbole, cechują pewne anomalie związane m.in. z deformacją łodyg przez nieznaną siłę. Zjawisko to znane jest od dawna. Coś, co przypomina zbożowe piktogramy widać już m.in. na zdjęciach lotniczych RAF-u z 1945 r.
Niektórzy badacze sugerują, że przez te symbole, ktoś próbuje się z nami porozumieć…
Ale kto? Zdaje się, że nie wierzy Pan w hipotezę o pozaziemskim pochodzeniu UFO…
Uważam, że być może nigdy nie zrozumiemy tego zjawiska, bo choć, jak wspomniałem, ma ono naturę fizyczną, posiada też cechy, które można określić mianem "paranormalnych". Zacząłem się zajmować UFO 17 lat temu. Byłem wówczas zwolennikiem hipotezy, że są to goście z kosmosu, ale z czasem uznałem, że jest inaczej.
Nie tylko ja uważam, że zjawisko to nie ma charakteru pozaziemskiego, choć oczywiście większości łatwiej wierzyć w "braci kosmitów". Ale hipoteza ta ma wiele wad, o czym pisał m.in. dr Vallée. Obcy z relacji zawsze mają humanoidalną formę, a na Ziemi czują się jak u siebie. Ich przekazy (m.in. odnośnie miejsca pochodzenia i celu wizyt) zwykle są sprzeczne. Obiekty UFO z kolei znikają na oczach świadków i oddziałują na ich świadomość…
Porównując dzisiejsze relacje o "latających spodkach" z dawnymi wierzeniami czy folklorem odkryjemy wiele zbieżności. Na przestrzeni lat ludzie różnie interpretowali to zjawisko, widząc w nim działalność demonów, aniołów albo bogów. Ono samo również ewoluowało.
Część świadków twierdzi, że spotkanie z UFO wywołało u nich inny stan świadomości. Uważam, że wiele wskazuje na to, że nie stoją za tym goście z kosmosu, tylko inteligencja, która jest z nami tu, na Ziemi.
Nie wykluczam, że gdzieś we wszechświecie istnieją inne formy życia, ale relacje o UFO nieco przeczą naszym wyobrażeniom o obcych astronautach. Czy podróżowaliby oni przez wszechświat tylko po to, by nastraszyć obserwatora albo pogonić samochód Kowalskiego?
Gdzie zatem szukać korzeni tej zagadki?
Zapewne w innej płaszczyźnie rzeczywistości albo czasu. Możemy współistnieć z jakąś egzotyczną inteligencją i nie zdawać sobie z tego sprawy…</field>
  </doc>
  <doc>
    <field name="id">8</field>
    <field name="title">arka-noego-prawda-czy-mit</field>
    <field name="datawydarzenia">6152 r</field>
    <field name="miejsce">w Ameryce Północnej, na Facebooku</field>
    <field name="description">W Księdze Rodzaju czytamy, że Bóg zobowiązał się nigdy już nie zsyłać na ludzi wielkiej wody, która jak tysiące lat temu pochłonie świat, zatapiając nawet najwyższe góry. Nie powinniśmy więc obawiać się, że potop się powtórzy... jeśli oczywiście Biblia mówi o nim całą prawdę.
Temat ten jest powszechnie znany na podobnym poziomie, jak biblijna wizja stworzenia świata. Budzi nie tylko refleksje, ale i dreszczyk emocji, a czasem niepokój. Ludzie na całym świecie, niezależnie od kultury, od wieków tworzą legendy, które zdążyły już zakorzenić się w ich tradycji. W swoim czasie doliczono się około 250 wersji opowieści o potopie zesłanym na niegodziwych mieszkańców Ziemi.
W Księdze Rodzaju czytamy, że Bóg zobowiązał się nigdy już nie zsyłać na ludzi wielkiej wody, która jak tysiące lat temu pochłonie świat, zatapiając nawet najwyższe góry. Nie powinniśmy więc obawiać się, że potop się powtórzy... jeśli oczywiście Biblia mówi o nim całą prawdę.
Powszechność historii sprawiła, iż większość badaczy zamierzchłych czasów nie ma wątpliwości, że w sąsiedztwie ludów, które z dawien dawna przekazywały sobie mit potopu, rzeczywiście miała miejsce powódź na ogromną skalę. Czy jednak możemy te przypuszczenia uznać za dowód na istnienie Noego, Arki i Przymierza z Bogiem?
Wraz z odkryciami geograficznymi zaczęto wątpić w opowieść o Arce. Mniej więcej w tym samym czasie powstała nowa klasa uczonych, która, choć nigdy nie negowała legendy, zaczęła rozważać kwestie praktyczne związane ze statkiem. Wszystkie wnioski wyciągano na podstawie obserwacji natury, która do dziś jest jedynym przewidywalnym elementem całej tej układanki.
W XV wieku Alfonso Tostada podawał szczegóły dotyczące logistyki arki, a interesowała go rzecz bardzo przyziemna. Zadał sobie podstawowe pytania: Skąd powietrze na hermetycznie zamkniętej łodzi? Jak usuwano odchody zwierzęce ze statku? Pamiętamy bowiem, że Noe rzekomo miał zabrać ze sobą wszystkie gatunki żyjących wówczas zwierząt. Jak duży musiał być statek, by pomieścić te wszystkie żywe istoty? Zajął się tym geometra Johannes Buteo, który próbował określić wewnętrzne wymiary potencjalnej arki.
Temat od zawsze wzbudzał taką sensację, że nawet bibliści z tamtego okresu, tacy jak Justus Lipsius i Athanasius Kircher, podeszli do niego naukowo, mając nadzieję, że uda im się pogodzić treść Biblii z wiedzą na temat historii naturalnej. Wnioski tych dogłębnych analiz były następujące: o ile Kircher nie widział większego problemu ze znalezieniem miejsca na arce dla wszystkich znanych gatunków, to w czasach pracy Johna Raya, tylko kilka dekad po Kircherze, problem zaczął urastać do coraz większej rangi. Liczba znanych gatunków, wraz z dostępnością wiedzy gwałtownie rosła, a co za tym idzie, pomieszczenie przedstawicieli wszystkich zwierząt na pokładzie drewnianej konstrukcji zaczęło wydawać się niemożliwe.
Współcześnie większość naukowców uznaje wielki potop za zjawisko sprzeczne nie tylko z logistyką, ale także z biologią i geologią. Według nich wydarzeniem, które przyczyniło się do powstania mitu, było zalanie terenów znajdujących się w obszarze Morza Czarnego ponad osiem tysięcy lat temu. Szybkie topnienie lodowca Laurentide w Ameryce Północnej ok. 6732-6152 r. p.n.e. uwolniło wielkie masy słodkiej wody i podniosło poziom oceanów o około 1,4 m.
Arka Noego fascynowała wszystkich od starożytności aż do czasów współczesnych, bez względu na ich stosunek do legendy. Zadawano sobie pytanie: gdzie ona teraz jest? Czy w ogóle jest? Archeolodzy z wielu powodów od lat podchodzą do tej kwestii z lekceważeniem.
Po pierwsze, zdrowy rozsądek podpowiada, że drewniana konstrukcja arki, wystawiona przez tysiące lat na działanie czynników atmosferycznych, zamarzająca i odmarzająca każdej zimy, dawno już uległaby rozkładowi. Niektórzy jednak sugerują, iż przedpotopowe drewno żywiczne miało niezwykłą wytrzymałość. W rzeczywistości jednak nic nie wiemy o drewnie, z którego wykonana została Arka Noego. O jej losach po ustąpieniu potopu Biblia mówi tylko tyle, że osiadła na górze Ararat, która obecnie stanowi zamieszkałą przez Kurdów część Turcji. Stąd właśnie tam naukowe ekspedycje wędrują najczęściej. I rzeczywiście, co jakiś czas z tej części Turcji dochodzą relacje o tym, że ktoś natknął się na obiekt przypominający szczątki dużego statku.
Nie tak dawno zespół archeologów z Teksasu dokonał niesamowitego odkrycia. Na szczycie góry Ararat odkopano szczątki drewnianej łodzi z czasów starożytnych. Konstrukcja składa się z kilku przegród, w których rzekomo Noe miał transportować zwierzęta. Badanie izotopem węgla C-14 wykazało, że znalezisko ma około 4800 lat. Szczątki jednak dotychczas nie zostały ostatecznie zidentyfikowane. Jeżeli nawet są to pozostałości po starożytnym okręcie, to przecież nie musi być to Arka Noego. Może chodzi o jakiś inny statek. Z drugiej jednak strony... sprawa pozostaje wciąż otwarta.
Zostań fanem Strefy tajemnic na Facebooku</field>
  </doc>
  <doc>
    <field name="id">9</field>
    <field name="title">atak-na-ratzingera</field>
    <field name="datawydarzenia">1951 r, w 2008, 2010 r, 2000 r</field>
    <field name="miejsce">w Lugano, w Iraku, w Europie Wschodniej, na Ratzingera, w Ewangelii</field>
    <field name="description">Oczywiste jest, że od chwili wyboru Ratzingera na papieża podejmowane były próby zniszczenia jego wizerunku: wystarczy pomyśleć o tym, jak do tej pory przedstawiana jest w internecie jego przynależność (wymuszona) do Hitlerjugend.
Zdjęcie z czerwca 1951 r., które przedstawia młodego Josepha Ratzingera jako prymicjanta błogosławiącego wiernych na zakończenie pierwszej Mszy św. odprawionej w wiosce, gdzie mieszkali jego rodzice, przez włożenie na ich głowy wyciągniętych do przodu rąk, zostało puszczone w obieg obcięte, z widocznym tylko jednym, prawym ramieniem, tak iż odnosi się wrażenie, że chodzi o nazistowskie pozdrowienie. Dlaczego zatem Benedykt XVI ściągał na siebie i nadal ściąga tyle ataków i krytyki?
Marcello Foa, wysłannik Il Giornale, analityk polityki zagranicznej, wykładowca dziennikarstwa na uniwersytecie w Lugano oraz autor książki "Magicy wiadomości. Od Kennedy’ego do wojny w Iraku: jak tworzone są informacje na potrzeby rządów" wyjaśnia nam: "Trudno powiedzieć, czy istnieje spisek przeciwko Papieżowi, ale na pewno wydarzenia z ostatnich lat pozwalają dostrzec próbę ograniczenia wpływu Kościoła w świecie. Jest to zjawisko, które moim zdaniem wpisuje się w szerszy kontekst. Wraz z upadkiem muru berlińskiego rozpoczął się proces, który prowadzi do ciągłego osłabiania tradycyjnych instytucji (państwa, Kościoła itp.) oraz przejmowania władzy przez wielkie prywatne spółki, organizacje międzynarodowe, interesy lobbystyczne, raz jawnie, innym razem nie.
Podczas zimnej wojny Kościół - a zwłaszcza Jan Paweł II - pełnił ważną rolę, stanowił moralne wsparcie dla Zachodu, przyczyniał się do uporządkowania naszych społeczeństw i jednocześnie, ze względu na swoje wpływy w Europie Wschodniej, był cierniem w oku Związku Radzieckiego. Po upadku imperium sowieckiego zmieniły się parametry i dominujące interesy. Kościół nie był już oparciem, ale przeszkodą, elementem konserwatywnym, możliwą opozycją.
Od około dwudziestu lat toczy się proces ciągłego podkopywania watykańskiego prestiżu przez media, ale też przez kino. Filmy mają ogromną siłę przekonywania. Ile jest długometrażowych, międzynarodowych produkcji, które odniosły sukces i ukazują w sposób pozytywny lub fascynujący Kościół, a przynajmniej wiarę katolicką? Niewiele. Ile zaś takich, w których Kościół i kardynałowie ukazani są jako źli, intryganci i hipokryci? Dużo więcej. Nie przypadkiem. Proces podkopywania dotyczy też internetu, eseistyki, nawet beletrystyki, czego przykład stanowią powieści Dana Browna. Kto wspiera ten proces? Nie mam niezbitych dowodów, ale wydaje mi się, że przychylnym okiem patrzy na niego elita, nieuchwytna, zasadniczo finansowa, która dąży do ograniczenia władzy państwowej na rzecz instytucji ponadnarodowych, a której wpływy uwidoczniły się z siłą przy okazji kryzysów ekonomicznych w 2008 r. i 2010 r. Czy istnieje jeden zarząd? Niektórzy autorzy podejrzewają Bilderberg Group, czyli niezwykle ekskluzywną grupę, która wybiera elitę polityczną, ekonomiczną i finansową Stanów Zjednoczonych oraz Europy i która raz do roku gromadzi się w wielkiej tajemnicy na posiedzeniu plenarnym. Bilderberg sprzyja szerzeniu się religii powszechnej, z zasadami zaczerpniętymi z różnych znanych religii, ale pozbawionej jednego centralnego Kościoła jako odniesienia. Nie wiem, czy te teorie mają swoje uzasadnienie (ale nie można z góry ich odrzucić) także dlatego, że brakuje wiarygodnych badań na temat tajemniczej grupy Bilderberg, nie wiem nawet, czy istnieje taki Wielki Brat. Najbardziej prawdopodobny scenariusz jest taki, że istnieją interesy wspólne i geometrie odmienne. Powstał negatywny mur wokół Watykanu i Benedykta XVI; każda okazja jest dobra, żeby go wzmocnić, zmuszając Kościół do usprawiedliwiania się, wyjaśniania, prostowania. Ten mechanizm wiąże się ze sposobem przekazywania informacji i psychologią społeczną, a raz uruchomiony, sam się napędza.
Na pewno ta elita jest zadowolona z ograniczenia władzy Kościoła, który w teorii liczy przeszło miliard wiernych, ale jego wpływy na świecie są coraz słabsze. Wszyscy nazywają się katolikami, ale wierni naprawdę przestrzegający zasad Kościoła stanowią nieliczną mniejszość. Dlatego jego rzeczywiste wpływy są bardzo ograniczone w stosunku do tego, co było dwadzieścia lub trzydzieści lat temu. Powolność i niechęć, z jaką Kościół zajmuje się wewnętrznymi problemami, błędami, dysfunkcjami, które ujawniały się przez lata i znane są hierarchii, dodatkowo sprzyja jego nieprzyjaciołom, którzy znaleźli wiele pretekstów do wprowadzenia go w stan zakłopotania". (...)
Historyk Kościoła Alberto Melloni, chociaż podkreśla możliwość powiązań z polityką międzynarodową, to nie wierzy w spisek: "Nie sądzę, żeby istniał spisek przeciwko Papieżowi. Począwszy od XIX w., protagonizm papieża nieposiadającego już ani ziemi, ani państwa, ale właśnie dlatego dużo bardziej widocznego i nieskończenie bardziej wolnego, sprawia, że wszystko, co jest mówione o Kościele, ostatecznie odnoszone jest do niego bezpośrednio. I tak jak pogrzeb Wojtyły stał się globalnym oddaniem hołdu Papieżowi, tak też teraz skandal pedofilii, zdaniem niektórych, skupia wokół Papieża wszelkie krytyki i wydaje się rezultatem spisku przeciwko Benedyktowi XVI". (...)
Spiski, kampanie medialne, ataki pochodzące z antykatolickich środowisk i lobby, ale też brak umiejętności zarządzania u papieskich współpracowników, problemy z przekazywaniem informacji… Wydaje nam się, że wystarczająco dobrze zostało udokumentowane istnienie "ataków", które można opisać przy pomocy obrazu trzech okręgów współśrodkowych.. Pierwszy krąg stanowią środowiska, lobby, siły, dla których wygodne jest osłabienie przesłania Kościoła, postawienie go na ławie oskarżonych. Do tego celu wykorzystują niewątpliwie ciężkie tematy, jak skandal nadużyć wobec nieletnich.
Potem istnieje opozycja wewnątrz Kościoła, drugi krąg, która wypowiada się szczególnie ostro na temat obecnego Papieża. Naszym zdaniem oczywiste jest też istnienie stereotypu, nie tylko medialnego, powstałego w połowie lat 80., zgodnie z którym Joseph Ratzinger przedstawiany był jako "panzercardinal", zacofany konserwatysta. Ten stereotyp został przeniesiony na Ratzingera papieża, często z pominięciem jego przesłania, i zamienił się w schemat, który zostaje wdrukowany w świadomość zbiorową: kiedy się o nim wspomina, wywołuje odruchową reakcję. W tym przypadku schemat dotyczący Benedykta XVI jest negatywny i ukazuje go jako nieprzyjaciela wolności sumienia, nowoczesności, nauki. Wszystko, co Papież mówi lub robi i czego nie da się odczytać w tym kluczu interpretacyjnym, z trudem przedostaje się do obiegu medialnego i z trudem dociera do opinii publicznej.
Jest też trzeci krąg, ten "ataków" niechcący wywołanych przez liczne gafy i częste błędy współpracowników, także te udokumentowane, na temat których na poprzednich stronach szeroko wypowiadali się już wpływowi dziennikarze poproszeni przez nas o komentarz.
W związku z opisanymi na kartach naszego śledztwa wszystkimi problemami, które pojawiły się w ciągu tych pierwszych pięciu lat pontyfikatu, z atakami i skandalami, jak również z brakami i błędami w rządzeniu i przekazie informacji, pozostają niezwykle aktualne słowa, które ówczesny kardynał Joseph Ratzinger wypowiedział w marcu 2000 r., prezentując prasie oczyszczenie pamięci, którego pragnął Jan Paweł II z okazji Jubileuszu. Słowa, które ukazują prawdziwe spojrzenie Ratzingera na rzeczywistość Kościoła i na jej istotę: "Kościół ma żywą świadomość, że obecny jest w nim grzech, i zawsze walczył z wizją bycia Kościołem jedynie dla świętych. Znamy wielkie batalie przeciwko herezji donatyjskiej, katarskiej itp. Abyśmy to uznali, Pan od samego początku wsiada do łodzi z grzesznikami. Ewangelie utrwaliły upadek Piotra. Chodzi o uznanie grzechu ponawianego, który musiał przyprawiać Piotra o rumieniec. Znajdujemy go w Ewangelii św. Marka, która czerpie od samego św. Piotra i zawiera najsurowsze wyznanie tego grzechu. Dlatego Kościół dzisiaj, poprzez ten akt skruchy, nie mówi, że grzech był w przeszłości, a my jesteśmy czyści, żeby potem czekać, jak jutro ujawnią się nasze grzechy, ale mówi: grzech jest w sercu Kościoła, ale przede wszystkim we mnie, a żeby Kościół przenikała łaska Boża, ja sam muszę otworzyć się na tę łaskę i publicznie uznać, że grzechy zakorzenione w przeszłości stanowią moją teraźniejszość. Jednakże Pan potrafi działać i potrafi czynić dobro przez Kościół. Ta łódź należy do Niego, także pole z chwastami należy do Niego. Chociaż chwastów jest wiele, chociaż w sieci są ryby zepsute, złe, to i tak pozostają one Jego własnością. Uznanie grzechu jest aktem szczerości, przez który możemy uświadomić ludziom, że Pan jest silniejszy od naszych grzechów. Przychodzi mi do głowy anegdota, którą opowiada się o kardynale Consalvi, sekretarzu stanu Piusa VII. Powiedziano do niego: "Napoleon zamierza zniszczyć Kościół". Kardynał odpowiada: "Nie uda mu się, nawet my nie zdołaliśmy go zniszczyć".</field>
  </doc>
  <doc>
    <field name="id">10</field>
    <field name="title">atak-nocnej-zmory</field>
    <field name="datawydarzenia"></field>
    <field name="miejsce"></field>
    <field name="description">Ten temat pojawiał się wielokrotnie na łamach FN, ale sprawa wróciła za sprawą korespondencji z dwiema czytelniczkami. Dwie panie nie znają się nawzajem, a jednak opisały to samo zjawisko.
Obiecaliśmy naszym czytelniczkom, że napiszemy więcej na ten temat. Najpierw jednak zapoznajmy się z tymi historiami.
"Nie wiem, czy uda mi się dokładnie odzwierciedlić całą sytuację, bo kiedy o tym opowiadam, brakuje mi słów, a słuchacz wygląda tylko tak, jakby mądrze patrzył, a myślał: 'co Ty dziewczyno pleciesz' - i wiem, że już dawno pogubił się w tym, czego wysłuchiwał, zresztą ja sama, gdy siebie słyszę wiem, jak to wszystko brzmi, ale do rzeczy: nagle poczułam bardzo duże, silne dłonie, na pewno męskie, które za wszelką cenę próbowały podnieść mnie z łóżka.
Ułamek sekundy po tym znów sytuacja się powtórzyła, czyjeś dłonie, ciągnięcie, moje próby krzyku, znów pobudka i niemoc, bo nie mogłam wypowiedzieć ani jednego słowa, ani się poruszyć.
Zasnęłam po raz kolejny i tym razem poczułam na swoich stopach bardzo długie paznokcie, które wbijały mi się w skórę, ale nie była to już tak duża siła, wiedziałam, że są to ręce kobiece, zupełnie inne od tych, które ciągnęły mnie wcześniej. Wtedy wykrzyknęłam na całe gardło tak, że słyszałam swój głos dobitnie i wyraźnie - 'przeklinam cię, słyszysz? Przeklinam i zostaw mnie w spokoju!'.
Dopiero wtedy, gdy usłyszałam swój straszny krzyk, obudziłam się, usiadłam na łóżku, spojrzałam na synka, męża, spali spokojnie. Położyłam głowę na poduszkę i zaczęłam myśleć o całym wydarzeniu i zdałam sobie sprawę, że tak naprawdę dopiero teraz się obudziłam, że te wcześniejsze pobudki to nie były pobudki, że nadal śniłam. Ujmując rzecz w całości - śniło mi się, że śnię i że się z tego snu budzę, i zasypiam ponownie - wszystko było snem. Może tą sytuacją nie zawracałabym sobie głowy, może byłam w kilku fazach snu czy jak to nazwać - na ten temat niestety nic nie wiem, ale te dłonie nie dają mi spokoju. Dodam, że gdy obudziłam się tak naprawdę, była godzina 2.24 i ok 5 sekund potem zmieniła się na 2.25.
Czy macie Państwo jakieś informacje na temat tej godziny, czy może miał ktoś podobną sytuację, jak to w ogóle nazwać i wreszcie, czyje to mogły być dłonie i gdzie chciały mnie zabrać? ".
Do p. Aliny jeden z naszych kolegów napisał kilka słów. W odpowiedzi dzisiaj rano dostaliśmy na naszą skrzynkę e-mailową wiadomość.
"Dziś niestety sytuacja się powtórzyła i nie działo się to o dziwo w nocy. Było to popołudniem, usypiałam synka i sama na moment zamknęłam oczy. Byłam odwrócona plecami do pokoju, leżałam na boku i na ułamek sekundy przed zaśnięciem poczułam, że coś za mną stoi i nagle - ale mam wrażenie, że wtedy już zasnęłam - weszło to w moje ciało. Przeszył mnie dreszcz od stóp do głów, znów nie mogłam się poruszyć, wydusić z siebie ani jednego słowa. Odniosłam wrażenie, że trwało to parę minut, a coś podpowiadało mi, że jeśli się nie ruszę, to 'coś' już we mnie zostanie. Nabrałam więc siły, przeogromnej, takiej jaką normalnie człowiek nie dysponuje i wystrzeliłam z łóżka jak poparzona. Na prostych nogach! Wiedziałam, że muszę szukać ratunku w pokoju siostry - przed tym, jak poszłam usypiać synka, zapytałam ją, co będzie teraz robiła, odpowiedziała mi, że pójdzie do siebie na tv, może zaśnie... Tak więc wiedziałam, gdzie jej szukać, przeszłam do jej pokoju w zawrotnym tempie, nie pamiętam fragmentu mieszkania, który musiałam pokonać, byłam już w jej pokoju, ona widziała moje przerażenie, poprowadziłam ją do siebie i wtedy za oknem usłyszałyśmy straszny hałas, wyjrzałyśmy przez nie, okazało się, że jest na nim bardzo dużo kruków, najczarniejszych, jakie dotychczas widziałam, rozszarpywały jakąś zwierzynę... Reszty snu nie pamiętam, obudziłam się przerażona, nie tymi ptakami, bo wiem, że to był sen, jednak tym, co stało się tuż przed moim zaśnięciem.
Jeśli ma to związek z jakimiś złymi mocami, to muszę dodać, że wczoraj gościliśmy księdza po kolędzie, który poświęcił pokój, a jednak sytuacja wydarzyła się. Wiem, że było to tym samym czymś, co nawiedziło mnie wcześniej. Tamtym razem chciało mnie gdzieś zabrać, a tym razem dosłownie wtargnęło w moje ciało".
I wiadomość od naszej drugiej czytelniczki:
"Chciałam opowiedzieć swoją historię, gdyż sama nie potrafię sobie z nią poradzić... Zacznę od tego, że od dłuższego czasu jestem ateistką, niedawno jednak urodził mi się syn, więc jak przystało na potomka z katolickiej rodziny, po długim zbieraniu się w sobie na odwagę pojechałam do kościoła, by ustalić datę chrztu. Wczoraj (19.01.2014), będąc w kościele trafiliśmy na pożegnanie zmarłej X (pożegnanie, nie pogrzeb, gdyż mieszkam za granicą). Po powrocie z kościoła wszystko toczyło się normalnym rytmem, jak każdej niedzieli. W ciągu dnia przespałam się trochę, przez co wieczorem nie bardzo potrafiłam zasnąć.
Otworzyłam oczy, widziałam postać, jakby rozmytą o czarnej barwie, bez wyraźnych rysów, tylko oczy były widoczne, białe z błękitnymi źrenicami... Próbowałam wykrzyczeć imię partnera śpiącego obok, jednak udało mi się wyszeptać tylko pierwszą sylabę imienia... Po chwili nagle wszystko ucichło, obudziłam Sebastiana (bo tak się nazywa partner) i z płaczem się w niego mocno wtuliłam, nie mając zamiaru iść spać. O godzinie 4:15 zadzwonił jego budzik, poczułam się bezpieczniej i zamknęłam oczy. Koszmar się powtórzył, z tym że już nie było momentu przyjścia zmory, jedynie to okropne duszenie i jej wzrok, Sebastian nie spał i szybko zorientował się, że coś jest nie tak, próbował mnie wybudzić, patrzyłam na niego i chciałam się przytulić, ale nie było mowy o ruszeniu się czy oddychaniu. Jak tylko puściło, rzuciłam mu się w ramiona, już się nie kładłam, ale cały czas mam to przed oczami, strasznie boję się zasnąć...".
Zjawisko jest prawdziwe i całkowicie realne, przerażające w sposób całkowicie obezwładniający (także piszący te słowa przeżył to osobiście wiele lat temu). Cechy tego zjawiska zostały praktycznie wyliczone przez obie panie, a więc całkowity paraliż ciała, bardzo często zadziwiający, na granicy utraty świadomości sen osób leżących tuż obok, które mimo prób obudzenia ze strony człowieka zaatakowanego przez taką istotę nie są w stanie się obudzić. Dodajmy do tego jeszcze to, że ludzie w czasie ataku nocnej zmory otwierają oczy i widzą albo zbliżający się do nich cień, albo wręcz postać. Co więcej – czują, jak to "coś" wchodzi na łóżko, czują uginający się pod ciężarem tej istoty materac, słyszą skrzypienie łóżka, absolutnie realne i niemające nic wspólnego ze snem. W USA temu zjawisku został poświęcony cały serial zatytułowany "Koszmar moich snów".
Oprócz naszej rzeczywistości istnieje także świat niewidzialny dla oka, w którym są istoty potrafiące zaatakować ludzi. Opis tych istot, ich podział – to temat na zupełnie oddzielny tekst. Są ludzie, którzy ze względu na pewne zdolności wrodzone są szczególnie podatni na tego typu sytuację. Bardzo często są to ludzie negujący wszelkie "brednie o duchach". Kiedy jednak same przeżyją to osobiście, nagle dosłownie nie są w stanie uwierzyć, że to jednak prawda.
Owe niewidzialne istoty są w stanie w jakiś niepojęty dla nas sposób wyczuć, że akurat ta osoba posiada zdolności mediumiczne i na przykład w odróżnieniu od wielu innych członków jej rodziny czy kręgu znajomych tylko ona jest w stanie zobaczyć "to coś".
Odpowiadając na e-mail od p. Aliny zasugerowaliśmy, że tego typu sytuacja bardzo często zdarza się raz w życiu albo raz na wiele lat. Jeśli się powtarza – jest gorzej, bo to znaczy, że taki byt "namierzył" daną osobę na dłużej. Piszemy teraz wewnętrzne opracowanie dla naszej załogi zawierające bardzo konkretne sposoby radzenia sobie z tego typu sytuacjami. Bardzo brakowało nam takiej książki w naszym księgozbiorze, więc postanowiliśmy ją sami napisać. Nigdy nie będzie wydana, a będzie jedynie naszym wewnętrznym zbiorem wiedzy na ten unikalny temat.
Analizując przypadki opisane bardzo dokładnie przez naszych kolegów z USA trzeba przyznać, że bardzo skuteczne bywa wyświęcenie mieszkania, choć musi to robić właściwy kapłan. Co to znaczy "właściwy"? Taki, którego wewnętrzna moc i siła sprawiają, że taki akt jest skuteczny. Nie ma tutaj żadnych zasad, żadnego "testu na kapłana". Jedni to mają, inni nie – po prostu.
Polecamy także przejście się po domu z szałwią, której liście powinny być palone w jakimś naczyniu. Szałwia jest zielem o właściwościach oczyszczających, które – choć brzmi to może dziwnie w dobie tabletów i samochodów z napędem hybrydowym – naprawdę działają na takie rzeczy, jak niewidzialne, nękające ludzi byty. Jeśli sytuacja będzie się powtarzała, prosimy do nas napisać. Wiele rzeczy wręcz nie nadaje się na szczegółowy opis na łamach serwisu.
Ostatnio mieliśmy okazję zapoznać się z opisem niezwykłej historii. Całkowicie nieodpowiedzialny syn pewnego małżeństwa poszedł na cmentarz z kolegą, aby pobawić się tam w "wywoływanie duchów". Nagle zobaczyli, że w odległości 4-5 metrów od nich stoi nieruchomo czarna postać. Przerażeni rzucili się do ucieczki. Kiedy jeden z nich był już w domu zauważył, że ta sama postać stoi pomiędzy drzewami. Postać widzieli także jego rodzice! Ojciec wybiegł, aby zobaczyć, kim jest intruz, ale nikogo na zewnątrz nie było. To był jednak zaledwie początek koszmaru.
W nocy chłopiec przeżył modelowy atak "nocnej zmory". Bał się sam spać, więc rodzice zgodzili się, aby spał w ich sypialni na dostawianym łóżku. W nocy obudził się i zobaczył, że owa postać jest w pokoju. Nie mógł się ruszyć, mógł tylko obserwować. Nie był w stanie wydobyć z siebie nawet jednego dźwięku. Rodzice w tym czasie spali, choć w pokoju było tak przeraźliwie zimno, że – jak to opisał – tak jest tylko w najbardziej mroźne dni zimy.
Postać podeszła do niego, nachyliła się nad nim i szepnęła mu do ucha kilka słów (nie mamy zgody na ich ujawnienie, ale dotyczyły bardzo osobistej rzeczy związanej z tą rodziną). Następnie ten przerażający byt usiadł na piersiach chłopca i o mało go nie udusił. Okazało się, że mimo panującej w pokoju ciszy, nagle obudziła się jego matka, której we śnie ukazał się obraz jej syna błagającego o pomoc! Kiedy doskoczyła do dziecka, ten był dosłownie wbity w materac przez jakąś potężną siłę. Nagle wszystko ustało, a chłopiec odzyskał dech. Przez dwa tygodnie rodzina mieszkała w domu rodziców tej kobiety, gdyż bali się nocować w domu. To efekt szczeniackiej zabawy, która jest tak naprawdę zabawą zapalniczką w magazynie z paliwem rakietowym… To są bardzo, bardzo niebezpieczne rzeczy...</field>
  </doc>
  <doc>
    <field name="id">11</field>
    <field name="title">barsakelmes-wyspa-bez-powrotu</field>
    <field name="datawydarzenia">1929 r, w 2009, 1868 r, 1960 r, 1991 r</field>
    <field name="miejsce">na Morzu Aralskim, na Barsakelmes, na Barsakelmesie</field>
    <field name="description">Tę trudną nazwę warto zapamiętać. Barsakelmes - niegdyś niedostępna wyspa na Morzu Aralskim - to jedno z najbardziej tajemniczych miejsc na mapie byłego ZSRR. Oficjalnie mieścił się tam rezerwat, gdzie hodowano dzikie osły. Nieoficjalnie krążyły pogłoski, że wyspa jest "zamkniętą strefą", ponieważ dzieją się tam dziwne rzeczy. Świadectwem tajemniczej przeszłości są ruiny bunkrów, laboratoriów oraz mogiły przymusowych robotników. Choć Morze Aralskie wysycha, a Barsakelmes przestał być wyspą, turystów nadal trzyma się na dystans…
Dziś Barsakelmes jest wyspą tylko z nazwy. Przestał nią być, kiedy wskutek budowy kanałów irygacyjnych Morze Aralskie zaczęło się kurczyć w zastraszającym tempie. Dziś w jego dawnym basenie zastać można niemal postapokaliptyczne widoki w postaci rdzewiejących statków sterczących samotnie w sercu pustyni.
W tym morzu niczego jest szczególny punkt. To właśnie Barsakelmes, gdzie w dwudziestoleciu międzywojennym pod nadzorem rządu ZSRR prowadzono sekretne badania. Co ciekawe, nawet dziś, kiedy dawna wyspa stała się częścią pustyni, niezwykle ciężko się tam dostać. Czy ma to na celu ukrycie przed opinią publiczną jakichś mrocznych sekretów?
"Pójdziesz, nie wrócisz"
Mniej więcej to w językach ludów turkijskich oznacza "Barsakelmes". Trudno jednak powiedzieć, kiedy narodziła się zła sława tego miejsca. O tym, że dzieją się tam dziwne rzeczy plotki krążyły już po II wojnie światowej. Pikanterii dodawał fakt, że od 1929 r. wyspa objęta była obszarem ścisłego rezerwatu, do którego nikt nie miał wstępu. Czy władze ZSRR chciały w ten sposób ukryć coś przed resztą świata?
Oficjalnie na wyspie hodowano kułany - dzikie azjatyckie osły, a izolacja od świata miała chronić je przed kłusownikami. Ci, którzy tam dotarli mówią o ruinach lotniska, laboratoriów, ziemianek dla przymusowych robotników i resztkach anten. Świadczy to jawnie, że pracowano tu nad czymś jeszcze. Ekipa rosyjskiego pisma "Itogi", która wybrała się na Barsakelmes, znalazła nawet porzucone archiwa, a w nich akta pracowników. Wśród dokumentacji znajdowały się liczne wypowiedzenia. Ich analiza wskazywała, że wielu wytrzymało na wyspie zaledwie miesiąc…
Po tych, którzy tu kiedyś pracowali i mieszkali pozostał cmentarz. Po upadku ZSRR, kiedy wyspa znalazła się na terytorium Kazachstanu, placówka na Barsakelmesie podupadła. Mimo to nawet dziś trudno się tam dostać. Przekonała się o tym wspomniana ekipa, która w drodze natknęła się na dziwaczną "niespodziankę". Uczestnik wyprawy, Stiepan Kriwoszejew, pisał, że w pewnym momencie kolumna ich aut napotkała pośrodku pustyni… szlaban:
"W tle niczym miraż mignęła bramka z tabliczką: 'Uwaga, niebezpieczne zwierzęta'. Czy ostrzega ona przed stworzeniami z legend? Nagle: 'Stop, stop. Chodźcie tutaj!'. Erbol - przewodnik - nachyla się ku ziemi i coś pokazuje. To pułapka - kawałek drewna naszpikowany gwoździami. Zaraz potem drugi, trzeci… Są tu ich niezliczone ilości. Kiedy się na takiego najedzie, zostaje się bez kół pośrodku pustyni".
Takie incydenty i wciąż żywe pogłoski każą zapytać, dlaczego nadal próbuje się utrudnić dostęp do wyspy, która leży dosłownie na końcu świata?
Wyspa, która znikła
Kiedy Barsakelmes oblewały jeszcze wody, jego krajobraz nie był taki surowy. Na starych zdjęciach widać w miarę bogatą jak na tamtejszy klimat szatę roślinną i stada kułanów. Nad wszystkim górowała Czajka - najwyższe wzniesienie wyspy. Kiedy zaczęło wysychać Morze Aralskie, Barsakelmes najpierw przekształcił się w półwysep, a w 2009 r. zlał się z pustynią.
Za jego odkrywców uznaje się uczestników wyprawy z 1868 r., wśród których był wieszcz ukraiński, Taras Szewczenko. Pejzaż, jaki zastał, uwiecznił w formie obrazów, opisując go jako "nieciekawy, ale tajemniczy". Dłuższe przebywanie na Barsakelmesie utrudniała jednak sól, która unosiła się z wiatrem i wżerała w oczy i skórę oraz brak wody pitnej.
Uczestnicy wyprawy "Itogów" tak opisali to, co zastali na wyspie: "Naszą uwagę przykuł obiekt, ale nie wiadomo, czy to naturalny twór, czy dzieło człowieka. Znaleźliśmy bowiem wzniesienie, które przypominało gigantyczny 'talerz' - jakby ktoś odrysował na ziemi idealny okrąg. […] Wyglądało na to, że pod spodem znajduje się jakaś pusta przestrzeń. Czy było to zejście do jakiegoś podziemnego bunkra, gdzie znajdują się laboratoria?" - zastanawiał się Kriwoszejew.
Wygląda na to, że na wyspie zajmowano się czymś innym niż hodowlą osłów. Prawda o tym, co naprawdę się tam działo może kryć się wśród dziwacznych opowieści o Barsakelmesie, które krążyły od okresu powojennego.
Czasowy portal czy kolonia trędowatych?
Co takiego znajduje się na dawnej wyspie, że do dziś utrudnia się tam dostęp? Hipotez jest kilka. Wśród opowieści na pierwszy plan wybijają się te o anomaliach czasowych i odwiedzinach dziwnych "latających obiektów". Jedna z nich pochodzi od niejakiego Abdrazaka - mężczyzny, który służył na Barsakelmesie. Twierdził, że sowieckie oddziały miały za cel zbadanie stacjonującego tam obiektu, który kształtem przypominał "soczewkę". Nie wiadomo jednak, czym ani skąd był.
We wrześniu 1960 r. Abdrazak miał ponoć zbliżyć się do niego i otrzymać "informacyjny przekaz" zapowiadający lot człowieka w kosmos (lot Gagarina odbył się w kwietniu następnego roku). Dostał też przestrogę, że do "soczewki" - rzekomego tworu obcej technologii - lepiej nie podchodzić. Radzieccy żołnierze próbowali jednak wysyłać w jej kierunku psy, a nawet czołg. Ten według legendy wrócił… bez kierującego. Jego ostatni komunikat po nakazie odwrotu brzmiał: "A jaki jest sens wracać?".
W 1991 r. "Technika Mołodioży" - jedno z najpoczytniejszych radzieckich pism - wspominała o pasażerach łodzi, którzy odbili od brzegów Barsakelmesu i wpadli w "białą mgłę", w której - jak im się zdawało - przebywali przez pół godziny. Kiedy opadła odkryli jednak, że minął cały dzień!
Oprócz tego pojawiają się historie o dziwnych stworzeniach i innych cudach. Do wymyślenia części z nich, na potrzeby prasowych publikacji przyznał się znany rosyjski pisarz science-fiction, Siergiej Łukjanienko, autor bestsellera "Nocny patrol". Jak twierdził, tchnął w stare legendy nowe życie, choć fikcja literacka została przez wielu omyłkowo wzięta za fakty.
Wadim Czernobrow - pisarz, badacz zjawisk paranormalnych i koordynator grupy "Kosmopoisk", która zorganizowała ekspedycję na Barsakelmes jest zdania, że dziwne opowieści wzięły się z naturalnie występujących wokół wyspy miraży, które mogły zapoczątkować pogłoski o UFO i "wirach czasowych". Jednak po upadku Związku Radzieckiego ujawniła się jeszcze jedna makabryczna poszlaka sugerująca, co tak naprawdę mogło dziać się na tym przeklętym skrawku ziemi.
Okazało się, że w powtarzanych legendach znad dawnego Aralu tkwiło ziarno prawdy. Hodowla osiołków była prawdopodobnie "przykrywką" dla prowadzonych na Barsakelmesie i sąsiedniej Wyspie Odrodzenia testów broni biologicznej. Cytowany przez "Itogi" badacz, Michaił Antonow, twierdzi, że dokonywano tam makabrycznych eksperymentów na więźniach, których zakażano różnymi patogenami. Prowadzono też badania na trędowatych.
Dla niektórych Barsakelmes stał się zatem prawdziwym miejscem, z którego nie ma powrotu…
____________________
Cytaty pochodzą z:
S. Kriwoszejew, Toćka niewozwrata, nr 49/2008.</field>
  </doc>
  <doc>
    <field name="id">12</field>
    <field name="title">biblijny-bog-byl-kosmita</field>
    <field name="datawydarzenia">1962 r</field>
    <field name="miejsce">na Synaju, w Starym Testamencie, w Księdze Wyjścia, na Górze Synaj, w Biblii, przed Chrystusem, w Biblii
Od</field>
    <field name="description">Czy za relacjami o Jahwe i aniołach kryją się tak naprawdę przybysze z kosmosu? Zwolennicy teorii "paleokontaktu" jako dowody przytaczają fragmenty Starego Testamentu, w których mowa o "Bożym rydwanie", tajemniczym obiekcie "kavod", który osiadł na Synaju, a nawet ludziach "zabranych do nieba". Czy mają rację?
W 1962 r. we Francji ukazała się książka "Les Extraterrestres" ("Istoty pozaziemskie"), której autor, Paul Misraki (1908-88) twierdził, że za częścią cudownych zdarzeń opisanych w Starym Testamencie kryła się działalność gości z kosmosu. To oni mieli odpowiadać za wizje Jahwe, aniołów oraz widziany przez Ezechiela "Boży rydwan".
Poglądy Misrakiego - znanego kompozytora muzyki filmowej - zainspirowały Ericha von Dänikena (ur. 1935) i innych zwolenników teorii "paleokontaktu". Według niej u zarania cywilizacji doszło do kontaktu między człowiekiem a obcą inteligencją, czego ślady zachowały się w mitach, legendach i świętych tekstach.
Stary Testament zawiera wiele opowieści sugerujących, że Izraelici mogli wziąć obcych za Boga. Chodzi nie tylko o słynną wizję Ezechiela, ale również "słupy" prowadzące Żydów po pustyni, obiekt, który wylądował na Synaju czy "wzięcie" do nieba Henocha i Eliasza.
"Kavod spoczął na Synaju…"
Na bezpośrednie wzmianki o dziwnych obiektach latających w Starym Testamencie natrafić nietrudno. Zecharia Sitchin (1920-2010) - badacz kultur starożytnych i autor bestsellerów dopatruje się jednej z nich w Księdze Wyjścia, gdzie wspomniany jest "kavod" - tajemniczy termin tłumaczony zwykle jako "chwała Pana".
"W językach semickich słowo to oznacza też ‘ciężką rzecz’. Izraelici widzieli to wchodząc na pustynię i powiedziano im, że zobaczą to po raz drugi, kiedy Bóg będzie przemawiał do Mojżesza. Będzie to znak, że kierowane do nich słowo rzeczywiście pochodzi od Pana" - pisał.
Kavod musiał mieć całkiem realną postać, bo gdy Bóg "wylądował" nim na Górze Synaj wyglądało to przerażająco: "Góra była cała spowita dymem, gdyż Pan zstąpił na nią w ogniu i uniósł się dym z niej jakby z pieca, i cała góra bardzo się trzęsła" - relacjonuje Pismo.
"Wygląd chwały Pana w oczach Izraelitów był jak ogień pożerający na szczycie góry" - mówi o kolejnym spotkaniu z kavod Księga Wyjścia. Jako pośrednik w "kontakcie" z nim służył Mojżesz, który przyniósł z Synaju Dziesięć przykazań. Innym razem Jahwe pozwolił jemu i kilkudziesięciu wybranym popatrzeć na siebie: "Ujrzeli Boga Izraela, a pod jego stopami jakby jakieś dzieło z szafirowych kamieni" - czytamy w Biblii.
Czy towarzysze Mojżesza widzieli tak naprawdę wnętrze zaawansowanej maszyny i przybywającego z gwiazd astronautę?
To nie wszystkie kontrowersyjne wątki towarzyszące wędrówce Izraelitów. Księga Wyjścia wspomina, że "Pan" przez cały czas towarzyszył im w drodze: "Szedł przed nimi podczas dnia, jako słup obłoku, by ich prowadzić drogą, podczas nocy zaś jako słup ognia, aby im świecić, żeby mogli iść we dnie i w nocy".
Sitchin i inni autorzy są zdania, że starożytni skrybowie opisali autentyczne wydarzenia z XIII w. przed Chrystusem. Ich kontynuacją było zlecenie budowy Przybytku, o którego przeznaczeniu Sitchin pisał: "Bóg mówił do Mojżesza z miejsca umieszczonego między skrzydłami złotych cherubinów na czubku Arki Przymierza. Nazywano je ‘dvir’ - czyli ‘coś, z czego wydobywa się głos’".
Według zwolenników teorii paleokontaktu Arka była aparatem do komunikacji z przedstawicielami innej inteligencji. Z opisów wynika, że było to urządzenie niebezpieczne i dostęp do niego miał wąski krąg osób. Jeśli to wszystko prawda pozostają pytania o motywacje kierujące gośćmi z kosmosu. Czy chodziło im jedynie o ucywilizowanie prymitywnego ludu?
Latające spodki w Biblii
Od setek lat artyści i interpretatorzy Pisma Świętego łamali sobie głowy nad wizją Ezechiela. Ok. 592 r. p.n.e. biblijny prorok natknął się nad rzeką Kebar (dziś Chabur) na otoczony przez wielką jasność "rydwan Jahwe".
"Patrzyłem, a oto wiatr gwałtowny nadszedł od północy, wielki obłok i ogień płonący, a z jego środka promieniowało coś jakby połysk stopu złota ze srebrem. Pośrodku było coś, co było podobne do czterech istot żyjących. Oto ich wygląd: miały one postać człowieka. Każda z nich miała po cztery twarze i po cztery skrzydła" - relacjonował.
W opisie Ezechiel wspomniał też o tajemniczych "kołach, z których jedno było w drugim" i potężnym huku, który towarzyszył tej chaotycznej i przerażającej manifestacji. Prorok ujrzał potem istotę, którą wziął za Boga, otrzymując wytyczne i proroctwa dla swego ludu.
Ponad 25 wieków później inż. Joseph Blumrich (1913-2002) - były pracownik NASA, w książce "The Spaceships of Ezekiel" ("Statki kosmiczne Ezechiela") zinterpretował tę relację na nowo, dopatrując się w niej opisu zaawansowanego aparatu latającego widzianego oczyma człowieka z VI w. p.n.e. Na sporządzonym przez niego projekcie widać obiekt przypominający połączenie latającego spodka i helikoptera.
Blumrich, który pracował m.in. przy rakiecie Saturn V i stacji Skylab, postawił sprawę jasno - Ezechiel widział nad Kebarem coś, co dziś zostałoby określone jako "UFO": "Najpierw dostrzegł on obiekt z odległości ok. kilometra, w momencie uruchomienia napędu jądrowego. […] Widział wirniki otoczone ogniem, wsporniki i mechaniczne ramiona przyczepione do sekcji ze śmigłami. Na pierwszy rzut oka wydały mu się one podobne do sylwetek ludzi, ale potem opisywał je już jako ‘istoty żyjące’, co było wyrazem niepewności" - pisał.
Równie ciekawie zrelacjonował prorok odlot "Bożego rydwanu": "Wówczas podniósł mnie duch i usłyszałem za sobą odgłos ogromnego huku, gdy chwała Pańska unosiła się z miejsca, w którym przebywała".
Czy nie nasuwa to rzeczywistych skojarzeń z odrywaniem się od ziemi latającej maszyny?
Porwani do nieba
W Starym Testamencie znaleźć można również historie przypominające współczesne relacje o porwaniach przez UFO. Pierwszą osobą, którą spotkał ten dziwny los był patriarcha Henoch, który "żył w przyjaźni z Bogiem, a następnie znikł, bo zabrał go Bóg" - mówi Księga Rodzaju. Co ciekawe, w prawosławiu do kanonu Biblii włączona jest Księga Henocha, która opisuje to, czego dowiedział się on w niebie od aniołów na temat ich związków z ziemskimi kobietami i powstałego z nich potomstwa!
Podobna rzecz przytrafiła się słynącemu z licznych cudów Eliaszowi - jednemu z najwyższych rangą proroków, kiedy przebywał w towarzystwie swego ucznia: "Oto zjawił się wóz ognisty wraz z rumakami ognistymi i rozdzielił obydwóch, a Eliasz wśród wichru wstąpił do niebios. Elizeusz zaś patrzał i wołał. […] I już go więcej nie ujrzał".
Jeśli, jak zwolennicy teorii o paleokontakcie, odczytamy te historie dosłownie, wnioski mogą szokować. Choć kwestia interpretacji budzi kontrowersje, nie da się zaprzeczyć, że niektóre opisy dają do myślenia. Pojawia się również pytanie: "Dlaczego?".
Czy obcy pomogli w rozwoju ludziom znajdującym się na początku drogi cywilizacyjnej z pobudek czysto humanitarnych? A może umyślnie przez wieki kształtowali historię narodu wybranego w ramach "żywego eksperymentu"?
Najbardziej rozreklamowany autor zajmujący się tematyką paleokontaktu, Erich von Däniken, na pytanie, czy Jahwe był przybyszem z kosmosu odpowiada: "Gdy nasi astronauci pewnego dnia spotkają na jakiejś planecie prymitywne istoty myślące, te będą uważać przybyszów za ‘synów nieba’ lub ‘bogów’. Prawdopodobnie nasz poziom zaawansowania będzie wyprzedzał te stworzenia tak samo, jak naszych przodków wyprzedzali owi legendarni goście z gwiazd…".
_______________________________
Cytaty pochodzą z:
Bibliia Tysiąclecia, Poznań 2003.
E. von Däniken, Chariots of the Gods, Nowy Jork 1984.
J. F. Blumrich, Spaceships of Prophet Ezekiel, "Impact of Science on Society", t. XXIV, 1974.
Z. Sitchin, The Earth Chronicles Expeditions, Rochester 2007.</field>
  </doc>
  <doc>
    <field name="id">13</field>
    <field name="title">bog-urodzil-sie-w-chorwacji</field>
    <field name="datawydarzenia"></field>
    <field name="miejsce">w Unterschlei, w Luksemburgu, w Sankt Gallen</field>
    <field name="description">"Podczas sesji z Braco wielu uczestników mówi o cudzie, opowiadają, jak przez ich ciało przepływa potężna dawka energii, zmieniająca ich życie zarówno na poziomie materialnym, jak i duchowym" - głosi tekst umieszczony na portalu uzdrowiciela. A jaka jest prawda?
Przed halą widowiskowa w Unterschleißheim koło Monachium kłębi się tłum ludzi. Jest sporo mężczyzn, ale zdecydowany prym wiodą kobiety. Dziadkowie przyprowadzili wnuki, przyjechało sporo młodych ludzi i grupy zorganizowane. Osobom na wózkach inwalidzkich pomagają przy drzwiach wejściowych wolontariusze ubrani na biało. Specjalny autobus kursuje między stacją kolejki podmiejskiej i halą widowiskową od ósmej rano o czwartej po południu. Jest godzina 11.00 i z autobusu wysypują się kolejni uczestnicy sesji z udziałem chorwackiego uzdrowiciela. Świat tonie w promieniach wiosennego słońca, a wszyscy czekają z niecierpliwością na to, aby wznieść się na wyższy poziom świadomości.
Ludzie przyjechali taki kawał drogi nie po to, aby zobaczyć Braco, ale po to, żeby Braco zobaczył ich. Uzdrowiciel pochodzi z Chorwacji, gdzie spotkał swego serbskiego mistrza i duchowego mentora. Ten opowiadał, jak w wieku siedmiu lat podczas zabawy upadł i na kilka chwil stracił przytomność. Wówczas poczuł, jak promień słońca przeniknął jego ciało. W internecie można przeczytać, że spotkanie z serbskim jasnowidzem pozwoliło Braco odnaleźć harmonię i spokój wewnętrzny, które dzisiaj przekazuje innym ludziom. "Podczas sesji z Braco wielu uczestników mówi o cudzie, opowiadają, jak przez ich ciało przepływa potężna dawka energii, zmieniająca ich życie zarówno na poziomie materialnym, jak i duchowym" - głosi tekst umieszczony na portalu uzdrowiciela.
Na przestrzeni lat fenomen energetyzującego spojrzenia Braco przyciąga tłumy. W trakcie sesji uzdrowiciel nikogo nie dotyka, nie mówi słowa, tylko wpatruje się uważnie w przybyłych. 44-letni Braco uczestniczy w około stu sesjach rocznie. Po spotkaniu w Unterschleißheim udaje się na turnee po Stanach Zjednoczonych.
Około godziny jedenastej obsługa wpuszcza do hali kilkaset osób. Służby porządkowe ustawiają ich przed sceną w rzędach wytyczonych plastikowymi taśmami. Sanitariusze czekają w stanie podwyższonej gotowości. Każdy chce stanąć jak najbliżej sceny, choć podobno miejsca w tylnych rzędach są równie dobre. Na scenie zainstalowano duży ekran, na którym można śledzić przebieg spotkania. Powoli tłum zastyga w oczekiwaniu na zbawczą dawkę niewidzialnej energii. Wiele osób przyciska do serca zdjęcia bliskich.
Christiane także trzyma zdjęcie rodziny w foliowej torebce. Już po raz trzeci uczestniczy w sesji z udziałem Braco. 57-letnia kinezjolożka szepce, że ostatnim razem wyraźnie poczuła, że krew zaczęła szybciej krążyć w jej żyłach. Potem przez trzy tygodnie czuła się jak nowonarodzona.
Jako pierwszy pojawia się na scenie profesor Alexander Schneider i mówi kilka słów tytułem wprowadzenia. Prezes szwajcarskiego Stowarzyszenia Parapsychologów i założyciel Kongresu Duchowego Uzdrawiania jest zafasacynowany osobowością Braco, choć jeszcze nie potrafi wyjaśnić fenomenu jego niezwykłych umiejętności. Profesor opowiada o energii płynącej z kosmosu, która czasami lepiej zna nasze potrzeby niż my sami. Ekspert w dziedzinie parapsychologii podkreśla wyjątkowość zbliżającej się chwili, a na koniec przypomina, że można ją przedłużyć kupując książki i filmy z nagranymi sesjami z udziałem Braco. Wreszcie profesor Schneider schodzi ze sceny, udrapowanej białą tkaniną.
Po chwili w hali rozbrzmiewają tony ezoterycznej muzyki. Napięcie sięga zenitu. Nagle pojawia się Braco i powoli podchodzi do pulpitu w zwykłych klapkach wsuniętych na gołe stopy. Uzdrowiciel jest ubrany w dżinsy i białą koszulę. Długie, ciemne włosy opadają na ramiona. Ręce zwisają bezwładnie wzdłuż tułowia. Twarz, znana z plakatów, jakimi od tygodni oplakatowano całe Monachium, emanuje kosmiczną, wszystko wybaczającą łagodnością. Twarz Braco jest nieruchoma niczym maska. Uzdrowiciel patrzy w tłum, raz z lewa, raz z prawa. Chwilami wygląda jak uczniak zbesztany przez nauczyciela.
Jakiś mężczyzna w tłumie nerwowo zagryza wargi, aby powstrzymać łzy płynące po policzku. Z kolei kobieta przez kilka minut drży na całym ciele jak osika. Z tylnych rzędów dochodzi stłumiony szloch. Na telebimie pojawia się twarz Braco. Po pięciu minutach muzyka milknie, po upływie kolejnych dwóch minut uzdrowiciel opuszcza scenę - równie dostojnie i dyskretnie, jak się pojawił. Służby porządkowe sprawnie kierują ludzi do wyjścia. Kolejna grupa już niecierpliwie przebiera nogami.
Braco nie można zarzucić, że wyciąga kasę od naiwnych ludzi. Wstęp jest praktycznie bezpłatny, jeśli nie liczyć pięciu euro pobieranych na "wynajem hali i koszty organizacyjne". Sam Braco nigdy nie powiedziałby o sobie, że jest uzdrowicielem. Twierdzi, że nie ma człowieka, który miałby podobny dar. Wszystkie historie o cudownych uzdrowieniach kolportują rzekomi ozdrowieńcy, a entuzjastyczne opinie o niezwykłych umiejętnościach Braco wydają nieznani eksperci. Na stronie internetowej Braco można przeczytać pełne ogólników uwagi, że chorwacki uzdrowiciel poświęcił się "rozbudzeniu w ludziach pozytywnych emocji i śpieszeniu z pomocą chorym, nieszczęśliwym i załamanym psychicznie".
Birgit siada zmęczona na trawniku po wyjściu na świeże powietrze. 51-letnia nauczycielka zerwała się z łóżka o w pół do czwartej nad ranem, żeby dojechać na czas autobusem z Aachen. Jej oczy są wilgotne od łez. Opowiada, że w hali doświadczyła wcześniej nieznanego poczucia akceptacji i miłości. W namiocie rozbitym za plecami Birgitt stoi długa kolejka po filmy i książki o Braco.
Inny mieszkaniec Aachen opowiada, że widział, jak pod koniec sesji Braco przybrał postać Boga. Na koniec stwierdza, że w fenomenie uzdrowiciela musi coś być na rzeczy, skoro zdobył poparcie samego profesora. Inni uczestnicy sesji opowiadają coś tajemniczym kołysaniu, cieple przepływającym przez chore członki. Jakiś mężczyzna przekonuje, że spojrzenie Braco uleczyło go z chronicznej astmy. Jednym słowem Braco jest wszechstronnym uzdrowicielem.
Tylko Christiane stwierdza, że wprawdzie sesja była fascynująca, ale tym razem nie odczuła tak intensywnie spojrzenia Braco, jak podczas pierwszego spotkania. Może grupy są zbyt duże? Po tych uwagach Christine wyrusza w drogę powrotną do domu w Luksemburgu.
Trzeba przyznać, że sesje z udziałem magistra ekonomii Braco odbywają się w iście akordowym tempie. Tylko dzisiejszej soboty organizatorzy spodziewają się przybycia siedmiu tysięcy osób. Profesor Alexander Schneider jest najważniejszym świadkiem niezwykłych umiejętności uzdrowiciela. Po zakończeniu sesji pytam wiekowego profesora, w jakiej dyscyplinie zdobył ten zaszczytny tytuł naukowy. W odpowiedzi słyszę, że tak naprawdę jest wykładowcą z tytułem docenta. A w Sankt Gallen, skąd pochodzi docentów nazywa się profesorami
"Braco pozwala nam odczuć, kim naprawdę jesteśmy“ - napisał profesor Schneider. Święte słowa w ten piękny, słoneczny dzień.
Niezwykła przeszłość uzdrowiciela - oglądaj</field>
  </doc>
  <doc>
    <field name="id">14</field>
    <field name="title">byc-tu-i-gdzies-indziej</field>
    <field name="datawydarzenia">1918 r</field>
    <field name="miejsce">na San Giovanni, w Jugosławii, w Czechosłowacji, w Rzymie, w Północnej Ameryce</field>
    <field name="description">Każdy z nas czasem marzył o tym, żeby się rozdwoić, być w dwóch miejscach jednocześnie. I jest to możliwe! Bilokacja, bo tak nazywa się to zjawisko, należy do najbardziej tajemniczych i budzących podziw zdolności paranormalnych. Nie neguje jej żadna z religii, także chrześcijaństwo - według niego umiejętność bycia w dwóch miejscach na raz jest cechą świętych. Bilokację przypisuje się przywódcom duchowym, wielkim joginom, mediom i osobom o wysokim stopniu rozwoju duchowego.
Zjawisko bilokacji obserwuje się od wielu wieków. Pierwsze wiarygodne wzmianki o niej pochodzą z XVI wieku, chociaż znane są i starsze relacje. Mówiąc o tym fenomenie nie możemy nie wspomnieć o zjawisku OOBE, czyli wyjścia z ciała i doświadczaniach poza nim oraz teleportacji, które nierozłącznie się z nim łączą. Osoby, które posiadają umiejętność samoistnego opuszczania ciała lub wypracowały tę zdolność przez lata ćwiczeń przekonują, że mimo, iż ich ciało spoczywa, to są w stanie z niego wyjść, obserwować otoczenie i porozumiewać się z innymi ludźmi. Jeśli do tego są w stanie przenieść się do dowolnie wybranego przez siebie miejsca, to mamy do czynienia także z teleportacją. Taka wędrówka duszy to podróż astralna.
Przy bilokacji następuje rozszczepienie świadomości. Jedna jej część przebywa w ciele fizycznym, a druga część, wysłana w dowolne miejsce, jest widoczna dla osób postronnych. Można z nią także rozmawiać, dotknąć danej osoby, może ona wpływać na materię i na wydarzenia. Postać taką nazywa się sobowtórem bilokacyjnym, fantomem lub fluidalem. Czasem wygląda on jak zjawa, jednak często trudno odróżnić go od żywego człowieka. Od realnej postaci różni się on tylko tym, że błyskawicznie i bez śladu znika. Nie jest psychicznie uzależniony od realnej postaci - podejmuje samodzielne decyzje. Znane są też przypadki wielolokacji, kiedy tę samą osobę widuje się w wielu miejscach na raz. Mniej spektakularnymi formami tej umiejętności są widzenie na odległość czy doświadczenie poza czasem.
Najbardziej znaną osobą posiadającą zdolność bilokacji jest niewątpliwie ojciec Pio - włoski zakonnik. Ojciec Pio posiadał wiele niezwykłych cech sprawiających, że postrzegany był jako święty. Był stygmatykiem. W 1918 roku na jego ciele pojawiło się pięć krwawiących ran, odwzorowujących rany zadane Jezusowi. Stygmaty pozostały na ciele zakonnika przez 50 lat i zniknęły bez śladu w chwili jego śmierci. Krew wypływająca z ran miała zapach kwiatów. Zakonnik miał też dar czytania w ludzkich sercach oraz widzenia przyszłości. Widywano go, jak lewitował. W czasie II wojny światowej, według relacji pilotów bombowców, na niebie pojawiała się zjawa zakonnika, który na dłoniach miał straszne, krwawiące rany. Miał on powstrzymywać ataki bombowe na San Giovanni Rotondo - miejscowość z klasztorem, w którym mieszkał zakonnik. Pio sprawił też, że samoloty nieprzyjaciół samoczynnie się rozbroiły.
Ojciec Pio prawie nie sypiał (według niektórych świadków sam mówił, że sypia siedem godzin rocznie). Cały dzień poświęcał swojej pracy duchowej, a nocą, dzięki bilokacji, mógł pomagać ludziom, wspierać, pocieszać i nieść swoje nauki w wiele miejsc na świecie - wszędzie tam, gdzie wysłał go Bóg. Jego fantom rozmawiał z ludźmi w odległych miejscach. W czasie wojny ubrany w habit zakonnik ostrzegł pewnego kapitana piechoty, aby odszedł z miejsca, w którym stał. Żołnierz wykonał prośbę. Po chwili w miejsce opuszczone przez niego uderzył granat. Wdzięczny kapitan rozpoznał w ojcu Pio swojego wybawcę.
Jest wielu świadków bilokacji ojca Pio. Był on widziany w Jugosławii, kiedy towarzyszył Alojzemu Stepinacowi podczas procesu. Wspierał prymasa Węgier, kardynała Józsefa Mindszenty, kiedy ten był w więzieniu. Odprawił też mszę dla zdelegalizowanego, ukrywającego się zakonu kobiecego w Czechosłowacji. Założycielka zakonu Sióstr Służebniczek Miłości Miłosiernej - matka Speranza - zarzekała się, że widywała ojca Pio w Rzymie codziennie przez rok, chociaż z całą pewnością fizycznie w tym czasie w owym mieście nie przebywał. Zakonnik powstrzymał też od samobójstwa włoskiego generała Luigiego Cadornę. Wysłuchiwał spowiedzi, odprawiał msze, pocieszał.
Znanych przypadków bilokacji jest więcej. Interesująca jest pochodząca z XIX wieku historia Emilie Sagée, 32-letniej francuskiej nauczycielki w ekskluzywnej szkole dla panien. Kobieta cieszyła się nienaganną opinią. Jednak wszystko zmieniło się, kiedy uczennice zaczęły ją widywać w różnych częściach szkoły jednocześnie. Plotki głosiły, że pojawiała się niespodziewanie i znikała bez śladu. Panika wybuchła jednak, kiedy w klasie, obok piszącej po tablicy Emilie pojawił się jej sobowtór. Nieco później uczące się dziewczęta widziały przez okno nauczycielkę pracującą w ogrodzie, a jednocześnie nagle zmaterializowała się ona w ich sali i zasiadła przy biurku. Po każdym pojawieniu się sobowtóra nauczycielka była coraz bardziej osłabiona i blada. Administracja szkoły szybko zwolniła kłopotliwą pracownicę.
Znany jest też przypadek "Pani w błękicie", czyli hiszpańskiej zakonnicy Marii z Agredy. Mimo iż cały czas fizycznie przebywała ona w zakonie, to jednocześnie prowadziła prace ewangelizacyjne wśród Indian w Północnej Ameryce. Ogromne było zdumienie misjonarzy, kiedy dotarli do nich Indianie i poprosili o chrzest. Zdumionym zakonnikom opowiedzieli o ubranej w błękit kobiecie, która wskazała im drogę do misji. Jeden z duchownych przypomniał sobie książkę Marii z Agredy, w której szczegółowo opisała ona swoich podopiecznych.
Mówiąc o bilokacji nie można pominąć teorii o złym bliźniaku. Określenie to pochodzi od niemieckiego słowa Doppelganger, czyli sobowtór, tzw. podwójny wędrowiec. Według legend każdy z nas ma swoją ciemną, złą stronę. Czasem może ona zamienić się w ciało fizyczne - identyczne, jak ciało-wzór. Sobowtór naśladuje zachowanie swojego twórcy, wykonuje też podobne ruchy. Ma ostrzegać przed niebezpieczeństwem i udzielać wskazówek swojemu bliźniakowi. Według niektórych wierzeń zapowiadać ma nieszczęście i śmierć. Potrafi on zadręczyć i doprowadzić do obłędu nie tylko swoją ofiarę, ale także jej rodzinę i bliskich.
Zjawisko bilokacji budzi zdumienie i podziw. Fakt, że przypisywane jest osobom wyjątkowym, rozwiniętym duchowo i szanowanym świadczy o tym, jakie ma dla nas znaczenie. Jednak każdemu z nas ta umiejętność przydałaby się czasem w życiu codziennym. Niestety, z reguły służy ona wyższym celom. Możemy jednak medytując i rozwijając się duchowo spróbować tę umiejętność uzyskać i rozwinąć. Z pewnością byłoby warto.</field>
  </doc>
  <doc>
    <field name="id">15</field>
    <field name="title">byly-kanadyjski-minister-wsrod-nas-sa-kosmici</field>
    <field name="datawydarzenia"></field>
    <field name="miejsce"></field>
    <field name="description">Zdaniem Paula Hellyera co najmniej cztery gatunki obcych od tysięcy lat odwiedzają Ziemię. Niektórzy pochodzą z galaktyki Andromedy, podczas gdy inni żyją na jednym z księżyców Saturna.
Rzadko zdarza się, by o kontaktach z obcymi cywilizacjami opowiadała osoba, która wcześniej osiągnęła jakiekolwiek sukcesy w polityce. Wyjątkiem od tej reguły jest Paul Hellyer, emerytowany dziś polityk, który podczas zimnej wojny w latach 60. XX wieku pełnił funkcję ministra obrony Kanady.
Po przejściu na emeryturę Hellyer zajął się tematyką UFO głosząc, że ludzie mają kontakt z obcymi cywilizacjami od tysięcy lat, jednak ich aktywność znacznie wzrosła po zakończeniu II wojny światowej, przede wszystkim ze względu na powstanie bomby atomowej. Twierdzi on, że posiadanie przez ludzkość broni o takiej skali rażenia stanowi zagrożenie dla pokoju we wszechświecie.
Rządy wielu państw są, według doniesień Hellyera, świadome obecności obcych, ale wcale nie są nastawione na współpracę. Opisywał przykład władz USA, które odrzuciły propozycję współpracy traktując wizyty jako zagrożenie.
Doniesienia Paula Hellyera są istotne przede wszystkim z uwagi na fakt, że jako minister obrony miał on dostęp do wielu tajnych dokumentów i informacji niemożliwych do uzyskania przez zwykłych badaczy tematyki UFO.</field>
  </doc>
  <doc>
    <field name="id">16</field>
    <field name="title">carrie-horror-na-faktach</field>
    <field name="datawydarzenia">1983 r, 1984 r, w 1998, w 1964</field>
    <field name="miejsce">w Polsce, w Malborku, w Nowym Dworze, w Aleksandrowie Kujawskim</field>
    <field name="description">Na ekrany kin wszedł właśnie remake klasycznego, znanego niemal wszystkim horroru. Film "Carrie", ekranizacja pierwszej wydanej powieści Stephena Kinga, opowiada o wyalienowanej dziewczynie, która dysponuje tajemniczą mocą telekinezy. Filmowa fikcja nawiązuje jednak do realnych historii. O dziewczętach takich jak Carrie głośno było również w Polsce. Prawdziwy "boom" na telekinetycznych nastolatków przypadł na ostatnie lata PRL-u. Historie wielu z nich są dziwniejsze od fikcji…
Pod koniec 1983 r. w małym domku Hanny Sokół z Sochaczewa zaczęły się dziać rzeczy niesamowite. Na ich zapowiedzi w postaci dziwnego stukania gospodyni początkowo nie zwracała uwagi. Na głowie miała większe troski. Trzy miesiące wcześniej owdowiała. Jej mąż zmarł na białaczkę szpikową, zostawiając ją z dwiema małymi córkami. Zdarzenia przybrały niepokojący charakter w pierwszych dniach 1984 r. "Zaczęło się od stukania, a raczej walenia. Z kredensu wypadły trzy szuflady razem z zawartością. Poprzewracały się krzesła i ciężkie wiadra z wodą i węglem" - relacjonowali w książce "Od magii do psychotroniki" Michał Komar i Lech Emfazy Stefański.
Ten drugi, pisarz i parapsycholog, w towarzystwie kilku uczonych i milicjanta, efekty działania tajemniczej siły widział na własne oczy. Pisał, że u Sokołów przedmioty same unosiły się w powietrzu, przewracały, rozbijały albo trafiały w ludzi. 13-letnia Joasia, wokół której te zjawiska się koncentrowały, cierpiała najbardziej. A to w drodze do szkoły uderzały w nią miotane przez niewidzialną siłę patyki, a to trzymany przy tablicy duży cyrkiel rozpadł się na kawałki. Łyżeczki, które brała do rąk również były łamane przez energię, która demolowała dom Sokołów i ściągnęła na niego wzrok ciekawskich. Wszyscy myśleli, że to harce ducha zmarłego niedawno ojca i wezwano księdza. Chodziło jednak o coś innego.
Cudowne dzieci Polski Ludowej
Joasia Sokół była jednym z kilkorga dzieci z końcowych lat PRL-u, które posiadły tajemniczą zdolność telekinezy (lub psychokinezy) manifestującą się przez samoczynne poruszanie się przedmiotów w pobliżu osób mających ten unikalny dar. Rzadziej telekinetykami bywali dorośli. W przypadku Anny Kudrys z Myszkowa (śląskie) - żony i matki - ataki miały szczególne natężenie. Marek Rymuszko i Anna Ostrzycka piszą w bestsellerze "Nieuchwytna siła", że w jej domu dochodziło do "gwałtownego przemieszczania się przedmiotów, również przez przeszkody i licznych detonacji. Naocznymi świadkami efektów kinetycznych byli m.in. funkcjonariusze miejscowej Komendy MO oraz reporterka tygodnika 'Rzeczywistość'".
Prawdziwy "wysyp" telekinetycznych dzieci nastąpił w latach 80. Donoszono m.in. o 11-letnim Grzesiu Osmólce z Konina, w otoczeniu którego poruszały się przedmioty drobne, jak i cięższe (szafa, pralka), przy czym niektóre "atakowały" go, zadając drobne obrażenia. Kolejnym przykładem była 11-letnia Agnieszka Górska z Sosnowca, która "siłą woli" łamała sztućce i gwoździe, a także niejaka "Agatka z Ostródy", która potrafiła to samo, a dodatkowo w jej obecności przepalały się bezpieczniki.
Takich przypadków było więcej, choć nie wszystkie zostały zbadane i wiadomo o nich niewiele. Równie skąpa jest naukowa wiedza o przyczynach telekinezy. Choć jej efekty w postaci samoczynnie poruszających się przedmiotów kojarzą się niektórym z działalnością złośliwych duchów, parapsycholodzy podkreślają, że to zjawisko nie ma nic wspólnego z zaświatami. Najprawdopodobniej generowane jest przez ludzki organizm jako rzadka forma "bioenergii". Prof. Lech Jan Radwanowski, który badał jedną z telekinetyczek był zdania, że korzenie tych umiejętności mogą tkwić głęboko w zaburzeniach metabolicznych, których charakter nie jest do końca poznany.
Nieuchwytna siła atakuje
W powieści Kinga Carrie White jest wykluczoną z kręgu rówieśników nastolatką, która dysponuje zdolnością kontrolowanej telekinezy. Doprowadzona na skraj psychicznej wytrzymałości wykorzystuje swe moce do zemsty na prześladowcach, inicjując katastrofę, w której ginie kilkaset osób. Prawdziwi telekinetycy nie mogliby się jednak z nią mierzyć. Większość z nich nie umiała panować nad swoimi nadprzyrodzonymi zdolnościami, ale efekty tego bywały nie mniej przerażające od scen z horroru.
W Polsce ataki energii telekinetycznej na ludzi odnotowano w przypadku 12-letniej Weroniki Bierniukiewicz z Nowego Dworu Gdańskiego. Najbardziej przerażające sceny rozgrywały się przy okazji wizyt dziewczynki u babki w Malborku. Podczas pierwszego "natarcia" nieuchwytnej siły w 1998 r. do mieszkania przy ul. Westerplatte wezwano policję, a jeden z funkcjonariuszy został trafiony w głowę przelatującą w powietrzu rozgrzaną podkładką na kuchenkę.
- Na Matki Boskiej Zielnej to się zaczęło, z soboty na niedzielę. Wszystko się tu przesuwało w mieszkaniu - mówiła Helena Bierniukiewicz. - Wnuczka obudziła się, wstała. Ja też wstałam. I pies zaczął wyć, doberman Weronisi. Pies strasznie się bał. Pierwsze, co się stało, to wersalka się sama otworzyła. Pościel z niej się wysunęła i na mnie "szła". A jak ja ruszyłam do tapczanu, żeby coś z tym zrobić, to poczułam czyjeś ręce na plecach, jakby ktoś pchał mnie w stronę wersalki. Tyle że nikogo nie było widać!
Do skromnego mieszkania starsza pani często wzywała policję i pogotowie. Siła aktywowała się tylko wtedy, kiedy przebywała w nim Weronika. Podczas jednego z gwałtowniejszych ataków obie kobiety poczuły, że coś trzyma je za ramiona i nimi potrząsa. Szyję pani Heleny owinęła… pończocha i zaczęła ją dusić. Oberwało się nawet sąsiadom. Wojciech Chudziński i Tadeusz Oszubski, którzy szczegółowo opisali sprawę z Malborka w książce "Niewyjaśnione zjawiska w Polsce" wspominają, że gdy do pani Heleny zapukała zaniepokojona hałasem sąsiadka, także ona, zaraz po otwarciu drzwi, została "przyduszona" przez niewidzialnego napastnika… starym kocem.
- Sąsiadka dostała w plecy butelką - mówiła babcia Weroniki. - Moją córkę też coś uderzyło dwulitrową butelką z napojem. I czajnik z gorącą wodą na nogi mi skoczył. To niewidzialne "coś" bardzo było złośliwe. Jak kuchnia była świeżo wymalowana, to w pewnej chwili lodówka się otwarła i wyleciała z niej butelka z sokiem. Butelka sama się otworzyła i ochlapała ściany.
Życie dziwniejsze od filmu
Podobnie jak Joasia Sokół, także Weronika miała za sobą ciężki okres, w jej przypadku związany ze śmiercią matki cierpiącej na nowotwór mózgu. Dziwna siła towarzyszyła jej także w domu rodzinnym w Nowym Dworze Gdańskim, wyrządzając tam spore szkody. Co ciekawe, tak jak u innych nastoletnich telekinetyków, po mniej więcej dwóch latach, ku uciesze babci, u Weroniki paranormalne moce wygasły. U innych "cudownych dzieci", np. 10-letniego Tomka Urbańskiego z Kaniewa (kujawsko-pomorskie), dziwne zdolności aktywowały się podczas choroby. W obecności chłopca samoczynnie przesuwały się ciężkie przedmioty i pękały szyby w oknach, czego świadkami była nie tylko rodzina, ale i personel szpitala w Aleksandrowie Kujawskim.
Z nieznanych przyczyn zdolności telekinetyczne częściej występują u dojrzewających dziewczynek i mają charakter przejściowy. Ale nie jest to regułą. Jedną z nielicznych osób umiejących kontrolować ten dar była Nina Kułagina (1926-90) - gospodyni domowa z Leningradu, która w 1964 r. trafiła na leczenie z powodu załamania nerwowego. W szpitalu odkryto jej niezwykłe umiejętności, które badali potem radzieccy i zachodni specjaliści. Podczas testów Kułagina poruszała "siłą woli" niewielkie przedmioty, wywoływała odchylanie się igły kompasu, a nawet wstrzymywała pracę serca u laboratoryjnej żaby. Te drobne sukcesy, uwiecznione na filmie, przypłacała wycieńczeniem organizmu prowadzącym ostatecznie do zawału.
Najsłynniejszy przypadek polskiej telekinetyczki z końca PRL-u dotyczył Joasi Gajewskiej z Sosnowca, która prezentowała swe zdolności przed lekarzami i uczonymi. W tej sprawie, prócz typowych manifestacji telekinetycznych, dochodziło do "eksplozji" przedmiotów, a nawet ich dematerializacji. Opisali to dokładnie w swej książce Anna Ostrzycka i Marek Rymuszko - dziś redaktor naczelny miesięcznika "Nieznany Świat". Ale to historia na odrębną opowieść lub… film.
___________________________
Cytaty pochodzą z:
M. Komar, L. E. Stefański, Od magii do psychotroniki czyli Ars magica, Warszawa 1996.
M. Rymuszko, A. Ostrzycka, Nieuchwytna siła, Warszawa 1989.
W. Chudziński, T. Oszubski, Niewyjaśnione zjawiska w Polsce, Katowice 2003.</field>
  </doc>
  <doc>
    <field name="id">17</field>
    <field name="title">celebryci-ktorzy-odwiedzili-zaswiaty</field>
    <field name="datawydarzenia">1979 r, 1964 r, w 1958, w 1969</field>
    <field name="miejsce"></field>
    <field name="description">Co łączy Liz Taylor, Władimira Wysockiego, Donalda Sutherlanda i Jane Seymour? Wszyscy z nich otarli się o śmierć i na chwilę zajrzeli na "tamten świat". Doświadczenia te mocno wpłynęły na ich światopogląd. Wielu artystów, którzy przeżyli śmierć kliniczną twierdzi, że dzięki temu przekonali się, iż życie nie kończy się z chwilą ostatniego oddechu…
Doświadczenia z pogranicza śmierci (ang. near-death experiences, NDE) to odmienne stany świadomości, których doznają ludzie podczas śmierci klinicznej. Obejmują one wrażenie opuszczania ciała, podróży przez "tunel" lub przenosin do innego wymiaru rzeczywistości (utożsamianego z zaświatami). W opinii części neurologów, zjawiska te mogą być halucynacjami wynikającymi z niedotlenienia mózgu. Inni badacze są zdania, że doświadczenia te sugerują, iż świadomość jest w stanie oddzielić się od mózgu i kontynuować istnienie po śmierci organizmu.
Na tę drugą możliwość wskazują historie osób, które podczas NDE wyszły z ciała i obserwowały otaczającą ich rzeczywistość, widząc np. siebie na stole operacyjnym. Innym niezwykłym elementem doznań z pogranicza śmierci są podróże do innego wymiaru egzystencji, gdzie świadkowie spotykają zmarłych bliskich albo zyskują tymczasowy wgląd w pejzaż zaświatów.
Statystyki sugerują, że NDE doświadczyło między 15 a 4 procent populacji świata*. Jak ustalił holenderski kardiolog Pim Van Lommel (ur. 1943), spośród pacjentów z nagłym zatrzymaniem krążenia 18 procent doświadcza różnych stanów z pogranicza śmierci. Budzą się z nich jako inni ludzie. Większość osób po NDE doznaje światopoglądowej ewolucji, którą charakteryzuje większe otwarcie na sprawy duchowe. Wśród tych, których to spotkało są także aktorzy, piosenkarze i inni ludzie kultury.
Cofnięci znad krawędzi
W 1979 r. znany kanadyjski aktor, Donald Sutherland (ur. 1935), zapamiętany m.in. z filmów "Złoto dla zuchwałych" i "MASH", w poważnym stanie trafił do szpitala. Rozpoznano u niego zapalenie opon mózgowo-rdzeniowych. Kiedy doszedł do siebie, postanowił opowiedzieć o niezwykłym epizodzie, jakiego doświadczył w najcięższym stadium choroby.
"Naraz ból, gorączka i stan niepokoju jakby wyparowały. Poczułem, że unoszę się nad ciałem, otoczony miękkim błękitnym światłem. Zacząłem przelatywać przez długi tunel, unosząc się daleko od łóżka, ale niespodziewanie powróciłem do ciała. Lekarze powiedzieli mi potem, że na chwilę umarłem" - wspominał.
Nagłego powrotu z pozacielesnej podróży doświadczył także Peter Sellers (1925-80) - brytyjski aktor zapamiętany z serii o "Różowej Panterze", który - chorując na serce - kilkakrotnie ocierał się o śmierć. W 1964 r., podczas pierwszego zawału, poczuł, że opuszcza ciało. Z tej perspektywy obserwował, co dalej się z nim działo:
"Rozejrzałem się i zobaczyłem niezwykle piękne i jasne, jakby kochające białe światło, które było nade mną. Chciałem za wszelką cenę iść w jego kierunku. Nigdy nie zdarzyło mi się, bym pragnął czegoś bardziej. Wiedziałem, że czeka tam na mnie gdzieś po drugiej stronie miłość - prawdziwa miłość, która tak bardzo mnie przyciągała" - wyznał.
Próbując zbliżyć się do niej, Sellers usłyszał słowa: "To jeszcze nie czas". Wtedy coś "wyrzuciło" go z powrotem do ciała. Stało się to w momencie, kiedy lekarze przywrócili akcję jego serca. To doświadczenie bardzo zmieniło aktora. Jak wiele osób, które otarły się o tamten świat, stał się bardziej uduchowiony i, jak twierdził, przestał się bać śmierci.
Muśnięcie zaświatów
Doświadczenie NDE odmieniło również życie Jane Seymour (ur. 1951) - serialowej "Doktor Quinn", u której w wieku 36 lat wywiązały się okołogrypowe komplikacje. Po otrzymaniu zastrzyku z penicyliny, na którą była uczulona, u aktorki doszło do wstrząsu anafilaktycznego i bezpośredniego zagrożenia życia. Wtedy stało się coś niezwykłego.
"Wyszłam z ciała. Dosłownie. Wydawało mi się, że widzę się na łóżku, wokół którego krzątali się ludzie. Starali się mnie reanimować, a ja byłam nad nimi i spoglądałam z rogu sali. Widziałam jak próbując mnie ratować, wbijają we mnie igły. Pamiętam, że całe życie przeleciało mi przed oczami, ale nie myślałam o nagrodach ani czymś takim. Najbardziej chciałam przeżyć, ponieważ nie wyobrażałam sobie, by ktoś inny opiekował się moimi dziećmi" - mówiła.
Podróż w zaświaty połączoną ze spotkaniem ze zmarłym bliskim przeżyła legenda kina, Elizabeth Taylor (1932-2011). Stało się to, gdy leżała na stole operacyjnym. Nagle zdała sobie sprawę, że podąża tunelem w stronę bardzo jaskrawego światła. Zobaczyła w nim swojego trzeciego męża, Mike’a Todda, który zginął w katastrofie lotniczej w 1958 r.
"Zostałam uznana za martwą i naprawdę zobaczyłam światło. Trudno mi dziś o tym mówić, bo brzmi to jak żart. Stało się to pod koniec lat 50. Zobaczyłam wtedy Mike’a. Kiedy się ocknęłam, w sali było 11 osób. Byłam jedną nogą na tamtym świecie przez pięć minut" - mówiła, dodając w jednym z wywiadów, że duch Todda kazał jej wrócić z powrotem do świata żywych.
"Nie wszystek umrę…"
Opisane przeżycia to nie artystyczne fanaberie. Te same zjawiska i doznania dotknęły wielu osób, które znalazły się na krawędzi śmierci. Według ustaleń prof. Kennetha Ringa (ur. 1936) z University of Connecticut, który zajmował się badaniami nad NDE, większość z nich doświadcza jedynie błogostanu. Tylko 10 procent dociera do końca "tunelu", zyskując możliwość zajrzenia w zaświaty. Co ciekawe, spory odsetek stanowią tzw. negatywne NDE, podczas których ludzie doświadczają lęku, mają wrażenie wpadania w otchłań lub widują piekielne scenerie.
Znany poeta, śpiewak i aktor rosyjski, Władimir Wysocki (1938-1980), dwukrotnie znalazł się w stanie śmierci klinicznej (w 1969 i 1979 r.). Podczas pierwszego epizodu otoczyły go ciemności, po czym ujrzał tunel, na końcu którego widoczne było światło. O drugim doświadczeniu mówił niewiele, choć wspominał, że ogarnął go wtedy gęstszy mrok. Artysta potraktował to jako oznakę nieuchronnie zbliżającej się śmierci…
NDE (w różnych formach) doświadczali także inni artyści i celebryci. Sharon Stone (ur. 1958), doznając udaru, poczuła, jakby ktoś "postrzelił" ją w czaszkę. Potem stało się coś dziwnego: "Było to jak odlot w stronę pięknego, bardzo jasnego białego światła. Zaczęłam widzieć i spotykać przyjaciół. Ale to działo się bardzo szybko. Nagle wróciłam do rzeczywistości. Znów byłam w swoim ciele, w swoim pokoju" - przyznała.
Ozzy Osbourne (ur. 1948) opowiadał, że po wypadku na rowerze, będąc nieprzytomnym, miewał wizje, w których widywał "białe światło przebijające się przez ciemność". Z kolei George Lucas (ur. 1944) - reżyser "Gwiezdnych wojen" mówił, że doświadczenie śmierci będące konsekwencją poważnego wypadku, zmieniło jego sposób patrzenia na sens życia. To samo przyznał Tony Bennett (ur. 1926) - amerykański wokalista jazzowy, który przeżył NDE, gdy na zakręcie kariery przedawkował narkotyki. Zawrócony z zaświatów uznał, że najwyższa pora poważnie zmienić swoje życie.
Nauka nadal nie potrafi udzielić jednoznacznej odpowiedzi w sprawie doświadczeń z pogranicza śmierci. Neurolodzy i psycholodzy uważają, że mogą być one "naturalnym mechanizmem łagodzenia zgonu", który aktywuje się w chwilach krytycznych dla organizmu, kiedy mózgowi zaczyna brakować tlenu. Inna hipoteza zakłada, że NDE to doświadczenia realne, sugerujące, że świadomość może istnieć w separacji od mózgu i jest w stanie przetrwać moment, gdy w organizmie gaśnie iskra życia…
_______________________
* Dane szacunkowe wg sondaży przeprowadzonych przez Gallup Inc. (1982) oraz I. Knoblaucha (2001)</field>
  </doc>
  <doc>
    <field name="id">18</field>
    <field name="title">chinska-strefa-51</field>
    <field name="datawydarzenia">2013 r, 19 sierpnia, w 2003, w 2008, w 1962</field>
    <field name="miejsce">w Himalajach, w Mongolii Wewnętrznej, w Nevadzie, w Groom Lake, w Lintong, na Pustyni Gobi, w Kongka La, na Poligon Tonopah</field>
    <field name="description">W odpowiedzi na ujawnienie w dokumentach CIA szczegółów na temat supertajnej bazy znanej jako "Strefa 51", Chińczycy zdecydowali się na zaskakujący krok i przyznali: "My też taką mamy!". Prawdopodobnie nawet niejedną. Raz na jakiś czas w sieci pojawiają się satelitarne zdjęcia ukazujące dziwne instalacje pobudowane w odludnych rejonach Chin. Szczególnie ciekawe i enigmatyczne jest jednak to, co mieści się na przełęczy Kongka La w Himalajach…
W połowie sierpnia 2013 r. w odtajnionych dokumentach CIA pojawiły się pierwsze oficjalne wzmianki o słynnej Strefie 51 (ang. Area 51) - bazie na pustkowiach Nevady, gdzie od dziesięcioleci pracuje się nad nowoczesnymi technologiami militarnymi. Samo istnienie bazy nie jest tajemnicą, choć przez lata władze USA odmawiały udzielania jakichkolwiek szczegółów na jej temat.
Niedługo potem władze Chińskiej Republiki Ludowej poinformowały za pośrednictwem agencji Xinhua, że również dysponują podobną placówką. To nieistniejąca na mapach baza w Mongolii Wewnętrznej. Na udostępnionych zdjęciach widać tabliczki ostrzegające potencjalnych intruzów przed "pojmaniem i egzekucją". Jaki cel mieli Chińczycy w ujawnieniu sekretnej bazy? Czy chcieli odwrócić uwagę od tego, co naprawdę tajne?
"Ranczo cudów"
Strefa 51 - uznawana za jedno z najpilniej strzeżonych miejsc na świecie - leży na pustyni w odległości 130 km od Las Vegas, na brzegu wyschniętego słonego jeziora Groom. Jej oficjalna nazwa to "Poligon Testowo-Ćwiczebny w Nevadzie" lub po prostu "Groom Lake". Od lat krąży o niej wiele (niekiedy bardzo egzotycznych) teorii. Szczególnie głośno zrobiło się o tym, co na początku lat 90. mówił niejaki Bob Lazar, który podając się za byłego pracownika placówki ujawnił mediom, że widział niezbite dowody na to, że przechowuje się tam artefakty wyprodukowane przez obcą technikę.
Pracowników do bazy dowożą nieoznakowane samoloty i autobusy. Nikt nie wie, nad czym obecnie pracują specjaliści z Area 51, którą w dokumentach określano kryptonimami "Kraina snów" lub "Ranczo cudów". Choć opinia publiczna wie o jej istnieniu, amerykańskie władze od zawsze odmawiały podawania jakichkolwiek związanych z nią informacji. Z odtajnionych starych dokumentów wiadomo jednak, czym zajmowano się tam przed laty.
W sierpniu 2013 r. media doniosły, że CIA opublikowała materiały informujące, że na początku zimnej wojny w Groom Lake testowano samoloty szpiegowskie U-2 i Oxcart, które miały odpowiadać za liczne doniesienia o UFO. Nie były to zaskakujące ani przełomowe doniesienia, jednak w niecodzienny sposób na krok Amerykanów odpowiedzieli Chińczycy, oświadczając, że… również dysponują placówką tego typu!
19 sierpnia agencja Xinhua poinformowała o bazie na pustyni Badain Jaran w Mongolii Wewnętrznej, która nie widnieje na żadnych mapach. Media i opinia publiczna nie miały dotąd pojęcia o jej istnieniu ani roli. Placówka powstała w 2003 r. z połączenia dwóch baz Chińskiej Armii Ludowo-Wyzwoleńczej, a jej celem było testowanie samolotów i pocisków nowych generacji. Historia wojskowej aktywności w tym rejonie jest jednak dłuższa i zaczyna się (podobnie jak w przypadku Strefy 51) - w czasach zimnej wojny, kiedy znajdował się tu poligon.
Pierwsze pytanie, które przychodzi do głowy w reakcji na rewelacje Chińczyków dotyczy nie tego, czy w hangarach na pustyni przechowują oni cuda techniki i "latające spodki", ale jaki cel mieli w ujawnianiu sekretnej jednostki? Może to wyraz polityki otwartości (W czerwcu 2013 r. władze wpuściły dziennikarzy do innej tajnej bazy w Lintong)? Możliwe jednak, że chodzi o odciągnięcie uwagi od naprawdę tajnych przedsięwzięć, na ślad których trafiano dzięki… Google.
Dziwadła na pustyni
Informacje o nowych, tworzonych z rozmachem przedsięwzięciach militarnych Chińczyków pojawiają się w sieci regularnie. Już w 2008 r. na zdjęciach satelitarnych wypatrzono, że na wyspie Hajnan drąży się w skale bazę dla łodzi podwodnych. Inne znaleziska były bardziej zaskakujące: gigantyczne "zygzaki" na Pustyni Gobi, kolorowe linie przypominające pasy startowe oraz wyrastające pośrodku pustkowi budynki, często noszące ślady zniszczeń lub eksplozji wskazywały, że nowe światowe mocarstwo rozwija w najlepsze zaawansowane technologie militarne.
Przykładowo, na północ od rzeki Shule w prowincji Gansu, odkryto plątaninę "metalicznych pasów" przypominającą ogromny labirynt, której długość oszacowano na około kilometr. W tym samym rejonie dzięki Google Map udało się również odnaleźć strukturę zbudowaną z kilkunastu "ciemnych kwadratów", z których kilka wyglądało na rozerwane wybuchem lub zbombardowane. Na zdjęciach satelitarnych odnajdowano także formacje będące najprawdopodobniej sieciami anten (podobnymi do słynnego HAARP), jak i kompleksy o bliżej nieokreślonym przeznaczeniu. Niektóre, co widać na zdjęciach wykonywanych na przestrzeni lat, zostały zniszczone.
Nie ulegało wątpliwości, że obiekty te miały przeznaczenie militarne. Zwolennicy teorii spisku sugerowali, że mogą być one dowodami na rozwijanie przez Chińczyków nowych, niekonwencjonalnych (może nawet "kosmicznych") typów broni. Jonathon Hill - technik zajmujący się obsługą kamer podczas misji kosmicznych NASA uznał jednak, że labirynty na chińskiej pustyni zostały najprawdopodobniej… wymalowane farbą, a część tamtejszych obiektów mogła służyć do kalibracji szpiegowskich satelitów. Czym były inne można tylko zgadywać.
Baza w Kongka La
Coś, co można nazwać prawdziwą "chińską Strefą 51" kryje się za zasłoną absolutnej tajemnicy. Z miejscem tym łączą się równie egzotyczne teorie spiskowe, co z "Ranczem cudów" w Nevadzie. Chodzi o rzekomą bazę w okolicach przełęczy Kongka La w Himalajach, na granicy chińsko-indyjskiej, w rejonie znanym z historii jako miejsce krwawych incydentów poprzedzających wojnę obu państw w 1962 r.
Od lat donosi się stamtąd o obserwacjach "dziwnie oświetlonych pojazdów" i "latających trójkątów". Pojawiły się nawet przypuszczenia, że przełęcz skrywa "podziemną bazę UFO", o której wiedzą obie strony, choć dba się o utrzymanie tej sprawy w ścisłej tajemnicy. Co ciekawe, indyjskie media donoszą, że od chińskiej strony ten odludny i trudno dostępny rejon jest ściśle kontrolowany przez wojsko i nikt nie ma do niego wstępu. Czy może się tam mieścić jakaś tajna instalacja?
Paradoks "supertajnych baz" polega na tym, że wszyscy wiedzą o ich istnieniu. Tak właśnie jest ze Strefą 51, która stała się nawet lokalną atrakcją, choć tabliczki ostrzegawcze jasno informują, że wtargnięcie na jej teren grozi śmiercią. Bob Lazar i inni ludzie, którzy twierdzili, że tam pracowali nie przyczyniali się do wyklarowania sytuacji: "Wiem, że to, co tam widziałem nie było stąd. Trudno w to uwierzyć, ale orientuję się w możliwościach współczesnej fizyki i wiem, że tych maszyn nie moglibyśmy zbudować" - mówił Lazar, w którego opowieściach było jednak za dużo luk i nieścisłości.
John Lear - były pilot-oblatywacz i syn znanego konstruktora, który od lat sonduje środowisko wojskowe i lotnicze w sprawie zagadki UFO twierdzi, że Area 51 to miejsce, które ma odwracać uwagę od placówek, gdzie rozwija się prawdziwe sekretne programy: "Każdy słyszał o Groom Lake, ale nie uważam, że jest tam jeszcze coś interesującego" - mówił, dodając, że tamtejsze projekty mogły zostać przeniesione na Poligon Tonopah (zwany "Strefą 52") lub do Base Camp, do których nie ma wstępu nikt z zewnątrz i którymi media niezbyt się interesują.
Czy Chińczycy korzystają z tej samej taktyki? A jeśli tak, czy również eksperymentują z supertajnymi technologiami? Uzyskanie jakichkolwiek potwierdzeń graniczy z cudem, bo mimo pozornego otwarcia się na świat "azjatycki smok" nadal pozostaje krajem skrywającym wiele dziwnych rzeczy…</field>
  </doc>
  <doc>
    <field name="id">19</field>
    <field name="title">ci-polacy-wiedza-wiecej</field>
    <field name="datawydarzenia">18 listopada, 1903 r, 1987 r, w 2001, w 1978, 1994 r, 1985 r, roku 1985, 10 marca, roku 1982, roku 1989, 20 czerwca, 1999 r, 2000 r, roku 2000</field>
    <field name="miejsce">w Poznaniu, w Szczecinie, na World Trade, w Nowym Yorku, na Ziemi, na Stolicy, na Rosję, na Czechy, na Polskę, na Kołobrzeg, w Polsce, w Niemczech, w Babilonie, w Chinach, w Berlinie, w Kosowie, na Bałkanach, w Smoleńsku</field>
    <field name="description">Pomimo tego, że na świecie w kontekście parapsychologii i wizji przyszłości rzadko padają nazwiska Polaków, również w naszym kraju żyła i żyje nadal garstka osób, które twierdzą, że wiedzą więcej. Kim są i jakie wydarzenia wieszczą dla Polski oraz reszty świata?
Leszek Szuman
Uznany polski astrolog XX wieku. Urodził się 18 listopada 1903 roku w Poznaniu, nie spędził tam jednak reszty swojego życia. Mieszkał głównie w Szczecinie i tam też zmarł w czerwcu 1987 roku. Pracował jako tłumacz przysięgły, lecz największą sławę zyskał dzięki astrologii i swoim niezwykle popularnym, rymowanym horoskopom. Jak wielokrotnie podkreślał, rymy nie miały nic wspólnego z pierwiastkiem poetyckim, służyły jedynie lepszemu zapamiętywaniu tekstu. Zamiłowanie do szeroko pojętej ezoteryki Leszek Szuman wyniósł z domu, gdzie wszystko zaczęło się od dziadka - jasnowidza. Zdolności wizjonerskie wykazywał też brat Szumana, matka z kolei posługiwała się wahadełkiem. Warto wspomnieć, że z jego horoskopami wiązała się nierozerwalnie ciekawa, a zarazem dość nietypowa historia. Otóż, wizjoner bardzo chętnie udzielał ludziom porad astrologicznych.
Niewielu jednak wie, że prowadził on archiwum, w którym zapisywał proroctwo daty śmierci każdej osoby, która się do niego zgłaszała. Wiele lat później rodzina miała dostęp do tych zapisków. Z wielu relacji wynika, że Szuman nigdy nie pomylił się w swoich przewidywaniach. Niestety, jest to informacja zdobyta na podstawie ustnych opowieści o jego dokonaniach, stąd trudno zweryfikować jej wiarygodność. Przejdźmy jednak do sedna sprawy, a jest ono niewątpliwie zaskakujące! Mało kto dziś wie, że Leszek Szuman ma na swoim koncie także przepowiednie dotyczące przyszłości Polski. A pisał o rzeczach niebagatelnych, które w ostatnim czasie cieszą się olbrzymim wręcz zainteresowaniem. "Ziemię czekają okropne kataklizmy, w czasie których ucierpi także Polska. Morza wystąpią z brzegów i zaleją Amerykę Północną i Europę Zachodnią". Jak można się domyślić, w przepowiedniach Szumana królował raczej głęboki pesymizm, choć zgodnie z nimi Polska ponoć najmniej ucierpi w kataklizmach, które czekają świat. Sam astrolog wielokrotnie powtarzał: "Cieszę się, że nie doczekam tych wszystkich okropieństw".
Leszek Weres
Profesor dr Leszek Weres to wybitny astrolog, socjolog i naukowiec, autor wielu książek i opracowań. Od dziesięciu lat, trzy razy do roku prowadzi Ogólnopolskie Szkoły Astrologii Humanistycznej i Kosmoekologii Kultury. W świecie naukowym krąży opinia, że są to spotkania tak twórcze, że niektórzy uczestnicy zapisywali się na nie po kilka, a nawet kilkanaście razy! Weres zazwyczaj jest zaliczany do kręgu polskich parapsychologów. Przypisuje mu się rozmaite wizje i przepowiednie, które nawet u jego seminarzystów budzą ogromne zaskoczenie. Sam profesor jednak kategorycznie zaprzecza informacji, jakoby był jasnowidzem, wizjonerem, prorokiem czy kimkolwiek w tym rodzaju. Mówi wprost: "Astrolog nie przepowiada przyszłości i nie wyznacza jej, tylko interpretuje profesjonalny kosmogram urodzeniowy, który jest zapisem dynamicznego i probabilistycznego, zmieniającego się według znanych nam reguł, układu planet w momencie narodzin". I faktycznie, na oficjalnej stronie profesora prócz oferty interpretacji kosmogramów, nie znajdziemy żadnych przepowiedni ani wizji przyszłości.
*Mimo to w 2001 roku rozpętała się wokół jego osoby ogromna afera, związana z zamachem na World Trade Center w Nowym Yorku. Rzekomo dzień wcześniej na zajęciach w swojej szkole powiedział, że "w USA wiele ludzi umrze i poleje się krew". Tym większe było zaskoczenie studentów, kiedy następnego dnia wszystkie stacje telewizyjne relacjonowały na żywo ogromną tragedie Stanów Zjednoczonych. I tym razem jednak Weres autorytatywnie zaprzeczył wszelkim spekulacjom na temat tego, że ponoć wszystko stało się za sprawą jego proroctwa. "Nie przewidziałem ataku na World Trade Center, ale to wyliczyłem, korzystając ze znajomości historii, realiów świata, kosmogramu USA, planetarnych cykli..." - powiedział podczas wywiadu, którego już kilka lat temu udzielił Aleksandrze Zdrojewskiej. Przy tej samej okazji wspominał o wielu rzeczach dotyczących naszej przyszłości, które rzekomo można najzwyczajniej w świecie obliczyć i nie ma to związku z żadną magią, jedynie z nauką o kosmosie i jego planetach. Jak podaje Andrzej Sieradzki w jednej ze swoich publikacji, profesor Weres na łamach jednego z numerów tygodnika "Gwiazdy mówią" tak oto wypowiada się na temat najbliższej przyszłości świata.
"[...] Niedawno odkryty tak zwany kod Biblii pokazuje niezbicie, że w księdze tej można odnaleźć niemal wszystko z dotychczasowej historii naszej planety, i to w szczegółach, ale niewiele da się odczytać o przyszłości. I tu dopiero mogę powiedzieć, że główną przyczyną jest nie tyle niechęć Najwyższego, ile to, że na nasz los i na los naszej planety mamy jednak pewien wpływ i nie jest tak, że wszystko jest do końca zdeterminowane, czyli z góry określone [...]. A na Ziemi przerażeniem napawają katastrofy klimatyczne, wszystko też zdaje się wskazywać na to, że przesunięcie biegunów Ziemi, przepowiadane przed kilkudziesięciu laty przez śpiącego proroka Edgara Cayce'a, już się rozpoczęło, ale nikt nie wie, kiedy osiągnie ono wartość krytyczną. Oczywiście, wielu jasnowidzów i proroków stara się to określić i ktoś wreszcie, chociażby skutkiem teorii prawdopodobieństwa, trafi, ale byłoby znacznie lepiej, żeby krnąbrna ludzkość (bo to my wciąż zaśmiecamy i niszczymy ekosferę) nic o tym nie wiedziała i bawiła się, jak Rzymianie, do końca".
Czy rzeczywiście przyszłość można "obliczyć"? Jeśli tak, to może kiedyś wszyscy zdołamy nauczyć się ją przewidywać...
Władysław Biernacki
Władysława Biernackiego bez wątpienia możemy zaliczyć do wizjonerów naszych czasów. Co więcej, trzeba przyznać, że jego przepowiednie cieszą się nie tylko dużym zainteresowaniem, ale także poważaniem. Największą sławę zyskały proroctwa, które jasnowidz ogłosił na początku lat 90. XX wieku, a które dziś budzą trwogę u największych śmiałków tego świata. Mowa tu głównie o proroctwie dotyczącym głośnej w ostatnich czasach wizji III wojny światowej. Całość przepowiedni Biernackiego zamieścił Zbigniew Kozłowski w swojej książce pod tytułem Świat objawiony. Poniżej przedstawiamy najciekawsze, a zarazem najbardziej istotne dla Polski fragmenty, które, co zaskakujące, napawają dumą i nadzieją, lecz nie da się ukryć, że momentami potrafią zmrozić krew w żyłach. Zobaczmy, jaką wizję zostawił po sobie jeden z najbardziej znanych jasnowidzów naszych czasów:
"Piekło na ziemi - bo tak to można nazwać - będzie trwało trzy i pół miesiąca. Wojna zacznie się od Włoch. Na początku we Włoszech będzie straszna rewolucja. Zacznie się od Stolicy Apostolskiej. We Włoszech powstanie ustrój socjalistyczny. Socjaliści rzucą się na duchowieństwo. Będą znęcać się, torturować i mordować. Papież Jan Paweł II po trupach swoich kardynałów będzie musiał uciekać z Watykanu. Ucieknie do Francji. Stamtąd do Polski, gdzie pozostanie do końca wojny. Trzy i pół miesiąca nie będzie go na Stolicy św. Piotra. Stolica Apostolska zostanie zdewastowana, zniszczona i znieważona [...]. Jan Paweł II ma bardzo trudny pontyfikat, najcięższy ze wszystkich papieży. Rewolucja obejmie później Francję i Hiszpanię, jednak w tych krajach siły antychrześcijańskie nie utrzymają się długo".
Jak widać mowa o nieżyjącym już papieżu Janie Pawle II. Ta niejasność może wynikać z kilku przyczyn. Pierwsza to oczywista teoria, której zapewne hołdują wszyscy sceptycy, wskazująca na to, że proroctwo Biernackiego nie spełniło się. Przecież nie jest żadną tajemnicą, że papież Jan Paweł II zmarł kilka lat temu. Czy jednak możemy być pewni, że przepowiednia nie jest prawdziwa? Otóż, nie! Wizjonerzy nie raz zaskakiwali nas, a przepowiednie, które wydawały się błędne spełniały się w najmniej oczekiwanych momentach. Nie mówmy więc hop, zanim czas ostatecznie nie zweryfikuje słów proroctwa. To, że wystąpił błąd w wizji pontyfikatu danego papieża nie oznacza jeszcze, że pozostała część wizji nie ma racji bytu. A brzmi ona następująco:
"W tym czasie Niemcy, czując zagrożenie, zechcą okrążyć i uderzyć na Rosję. Najpierw uderzą na Czechy i Słowację. Najeźdźcom sprzyjać będzie ludność cywilna i wojsko czeskie, Słowacy nie. Stamtąd klinem uderzą na Polskę i dojdą do Wałbrzycha. Wałbrzych i Kotlina Kłodzka będą zniszczone. Z drugiej strony Niemcy przez desant morski uderzą na Kołobrzeg. Miasto to zostanie zniszczone podobnie jak podczas drugiej wojny światowej. Niemcy zdobędą Kołobrzeg i utrzymają się w nim przez osiem dni. Dziewiątego dnia wojska polskie i rosyjskie okrążą desant niemiecki i tych, którzy nie zginą, wezmą do niewoli. Działań wojennych w Polsce środkowej nie będzie (nie znaczy to, że nie będzie tam innych zniszczeń spowodowanych kataklizmami, nie mówiąc już o głodzie, który będzie powszechny na całym świecie).
Zniszczenia wojenne obejmą częściowo pas nadbrzeżny, szerokości około 50 kilometrów, od Kłajpedy aż do Szczecina. Atak na te ziemie rozpocznie się od strony morza, gdzie będzie stacjonowała grupa operacyjna wojsk Paktu Północnoatlantyckiego. Niektóre miasta, jak Gdańsk czy Elbląg, będą później niszczone przez wycofujące się oddziały rosyjskie. Działania wojenne przeniosą się następnie do Czech. Praga zostanie doszczętnie zniszczona. Za to, że naród czeski odstąpił od wiary, Bóg ześle na niego wielką karę. Praga nigdy nie będzie odbudowana. [...] Rosjanie widząc, że przegrywają na wschodzie, wycofają swoje oddziały z Czech i Niemiec. Na Niemcy zrzucą bombę atomową (będzie to o godz. 2 w nocy). W Niemczech nagromadzone są wielkie ilości różnej broni i amunicji. Gdy bomba atomowa wybuchnie, to eksplodują również składowiska broni. Większość Niemców zginie. Ci, którzy nie zginą, będą zalani wodą. Wszechmocna prawica Boga już od wieków przygotowuje Niemcom zagładę. Kara spadnie teraz za te wszystkie krzywdy na ich pokolenie, na ich potomstwo. Ocaleje tylko kawałek Brandenburgii, tj. ziemi leżącej koło Szczecina.
Po dwunastu godzinach od wybuchu bomby atomowej w Niemczech miasto Gdańsk przeżyje trzęsienie ziemi, lecz nie poniesie wielkich strat. W tym czasie w Polsce wybuchnie rewolucja, która potrwa sześć dni. [...].
Siódmego dnia rewolucji Bóg ześle na nasz tron mesjasza z Krakowa. Tak więc Kraków wyda dwóch mesjaszy Jednego na tron Stolicy Piotrowej, a drugi na tron naszego kraju. Tym władcą na polskim tronie będzie zakonnik z Krakowa. Będzie on też naczelnym wodzem wojsk polskich. Przemówi do narodu polskiego i wtedy naród się uspokoi [...].
[...] Po trzeciej wojnie światowej nie będzie krajów kapitalistycznych ani komunistycznych. Nastaną rządy demokracji Chrystusowej, oparte na prawdzie, sprawiedliwości, godności człowieka i miłości. [...] Po strasznej tragedii wojennej nastanie wielki dobrobyt. Ziemia wyda ludziom wszystkie bogactwa, jakie posiada. Ludzie będą żyli dostatnio jak nigdy dotąd. Zapanuje wielka miłość do Boga i do bliźniego. Będzie wielki kult do Serca Pana Jezusa i Matki Najświętszej.
Po wojnie zostaną odbudowane między innymi Paryż, Rzym i Madryt. Nad wieloma miastami będą fale wody, a niektóre porosną mchem. W tej wojnie procentowo najmniej zginie ludzi rasy żółtej, bo ich Bóg zachowa jako narzędzie kary dla rasy białej. Rasa biała będzie musiała jeszcze znosić cierpienia od rasy żółtej za to, że biali siebie uważali za lepszych i mądrzejszych. Sami byli panami, a innych mieli za niewolników i znęcali się nad nimi. Dlatego sami staną się niewolnikami. Nastąpi to jednak dopiero później, gdy rasa żółta zaleje cały glob ziemski i będzie panować przez trzy lata i sześć miesięcy [...]."
Bez wątpienia najważniejszym fragmentem przepowiedni jest ten, w którym Polska zdobywa siłę, potęgę i chwałę, o którą modliliśmy się przez wieki. Wreszcie, po rzekomo zbliżającej się wielkimi krokami III wojnie światowej ,,Polska stanie się wielkim mocarstwem, takim, jakim jeszcze nie była za swego istnienia. Bóg nas podniesie do tak wysokiej rangi przez nasze modlitwy, które zanosimy do Niego. Także naród rosyjski stanie się bardzo gorliwym ludem Bożym i dobrowolnie znajdzie się pod patronatem Polski. Nastąpi zjednoczenie Słowian Europy. Do Polski dobrowolnie przyłączą się Czechy, Słowacja, Brandenburgia [pozostałość Niemiec], Estonia, Litwa, Łotwa, Białoruś i Ukraina. Do tej wielkiej braterskiej wspólnoty dołączą również Węgry i Rumunia".
Wbrew pozorom proroctwo Władysława Biernackiego nie kończy się na szczęściu naszego narodu. Według wizji jasnowidza sielanka nie potrwa długo. Ponoć w 1978 roku w Babilonie narodził się Antychryst, którego imię niejednokrotnie pojawia się w tej i innych przepowiedniach mówiących o rychłej zagładzie świata. Przez długi czas człowiek ten żyje w ukryciu, ale kiedy nadejdzie jego chwila, ujawni się, by zaprowadzić nas i inne narody do nieodwracalnej zagłady.
"Swoją wiedzą zdobędzie cały świat. Będzie małpował Chrystusa - Mesjasza, a gdy wejdzie na tron w Chinach, powie: Jestem Chrystus - Mesjasz pochodzący z matki Żydówki, a ten, co był, to zwodziciel [...]. Antychryst dla pozoru, żeby zwieść jak najwięcej ludzi, umrze, a trzeciego dnia zmartwychwstanie (pozornie!). Wielu ludzi w niego uwierzy, zwłaszcza Żydów [...].
Przez swoją mądrość wybije się na wielkiego władcę w Chinach. Zdobędzie świat podstępnie i bez boju. Będzie tak sprytny, że bardzo szybko, zaledwie w ciągu kilku miesięcy, przez postawienie ultimatum opanuje cały świat, w tym także Polskę. Zastępcą jego będzie katolicki biskup. Represje najpierw dotkną duchowieństwo. Zacznie mordować kapłanów i biskupów, zamorduje też ostatniego papieża [...]. Tych, którzy nie przystaną do jego nauki, Antychryst będzie bezlitośnie zabijał. Nie da żywności. Trudno będzie znaleźć kapłana, żeby przyjąć Sakramenty Święte. Kościół przejdzie do podziemia [...].
Pan Bóg ześle z Raju do walki z nim Eliasza i Henocha. Prorocy ci będą głosili świętą Ewangelię o Chrystusie. Po trzech i pół roku swej misji zginą z rąk Antychrysta. Ciała ich będą leżały nie pochowane przez trzy dni. Trzeciego dnia, na oczach tłumu, mocą Bożą zmartwychwstaną i wstąpią do Nieba.
Gdy Antychryst będzie małpował wniebowstąpienie, kiedy mocą szatana uniesie się w obłoki, zostanie zabity piorunem przez św. Michała Archanioła i spadnie na oczach tłumów w otwartą czeluść ziemi, ziejącą siarką i ogniem. Niedługo po tym nastąpi Sąd Ostateczny i wskrzeszenie umarłych oraz nowe Niebo i nowa Ziemia".
Zatem zgodnie z proroctwem nasza ewentualna sława będzie, paradoksalnie, początkiem końca całego świata, który odrodzi się na nowo, lecz jako twór zupełnie czysty i nieskalany ludzką nienawiścią...
Marian Węcławek
Marian Węcławek to jeden z najbardziej uznanych interpretatorów snów. Rzekomo jasnowidz dokładnie wyjaśnił swoją technikę rozszyfrowywania sennych zagadek, a tym samym prorokowania o przyszłości. Jak podaje Andrzej Sieradzki, najciekawsze fragmenty tego opisu znaleźć można w niepublikowanym dotychczas opracowaniu Jasnowidz Marian Węcławek, które pochodzi z 1994 roku. I właśnie na podstawie książki autorstwa Andrzeja Sieradzkiego przytaczamy najważniejsze fragmenty rzekomych zapisków.
"Cała nasza i świata przyszłość dana jest nam w snach. Nic, co dzieje się wokół nas, nie jest dziełem przypadku, a wplecione jest w ogromny cykl przyczynowo - skutkowy [...]. W ogólnym zarysie los człowieka i los społeczeństw zapisany jest u Boga i wszystko, co się dzieje na świecie, wynika z Jego woli.
Skoro bieg wydarzeń jest zapisany, to tym samym jest z góry zaplanowany w całym przyczynowo - skutkowym ciągu wydarzeń. Z tego względu można wprost przewidywać, co stanie się jutro [...]. Dalsze losy są trudniejsze do odgadywania, bo nie znamy całej »płyty«, na której spisany jest nasz los i bieg wydarzeń. Płyta ta nie jest nam znana na jawie, ale w snach można ją »przesłuchać i podpatrzeć«. Nasza psychika i nasza dusza funkcjonuje przez całe życie, ale przejawy naszej podświadomości docierają do nas w postaci snów, których nie rozumiemy. Sny to druga strona naszej egzystencji [...]. Należy więc analizować je celem poznania samego siebie, swojej przyszłości, która jest nam dana, bo właśnie w marzeniach sennych do nas dociera.
Mówię to z własnego przekonania, bo snami zajmuję się od ponad czterdziestu lat, a przed dwudziestu laty odkryłem do nich klucz interpretacyjny i wiem, kiedy i co one oznaczają. Na podstawie snów otrzymuję odpowiedź na wszelkie nurtujące mnie pytania, na przykład znam datę swojej śmierci, mogę ją również podać w stosunku do każdego człowieka, ale robić tego z wielu względów nie chcę. Właśnie podawaniem tych przykrych dat przekonałem wiele osób, które mi nie dowierzały, że odkryłem sposób na przewidywanie i przepowiadanie przyszłych zdarzeń [...].
W naszych snach odbija się to, co było i co czeka nas w przyszłości. Trzeba je tylko rozumieć. Spisałem swoje sny na przestrzeni ponad czterdziestu lat i na podstawie ich analizy mogę powiedzieć, że każdy człowiek ma dziewięćdziesiąt pięć procent snów symbolicznych, czyli do rozszyfrowania, a pięć procent to sny prorocze i pół prorocze, które bardziej wprost mówią, co nas czeka, czego powinniśmy się spodziewać. Nie zdajemy sobie jednak z tego sprawy, jak bardzo jesteśmy kierowani i w jakim zakresie jest nam dane w snach to, co będzie w najbliższej i dalszej przyszłości.
Moja metoda odgadywania snów jest bardzo prosta, jeżeli ktoś pozna klucz interpretacyjny do ich odgadywania. Dla zobrazowania tego, co mówię, podam przykład odgadnięcia daty śmierci sekretarza generalnego KC KPZR Czernienki. Otóż, chcąc wiedzieć, czy dana osoba przeżyje rok 1985, postawiłem sobie to pytanie przed położeniem się spać. W nocy śniłem, że znajduję się na łące, na której trawę wyskubały krowy. W pobliżu płynęła rzeczka. Patrząc na jej nurt, zauważyłem, że po dwustu metrach rzeczka wpada pod ziemię i płynie pod łąką. Ponieważ znałem symbol rzeki, stwierdziłem, że Czernienko nie przeżyje 1985 roku. Następnego dnia postawiłem sobie pytanie, w którym miesiącu roku 1985 nastąpi zgon tej osoby. Rozpocząłem poszukiwania senne od stycznia i gdy śniłem kolejne miesiące, to przy marcu przyśniło mi się 10 krów na polu. Krowy te zaczęły zdychać i zakopano je w kopiec, na którym ktoś wapnem namalował znak w kształcie X. Od razu więc wiedziałem, że Czernienko umrze 10 marca 1985 roku.
Inny przykład - zburzenie muru berlińskiego. Wiedząc, że w świecie dochodzi do poważnych zmian politycznych, uznałem, że wcześniej czy później Niemcy zjednoczą się, ale aby to nastąpiło, musiał zostać zburzony mur berliński jako symbol podziału. Dlatego też przed snem postawiłem sobie pytanie: kiedy mur w Berlinie zostanie rozebrany? Zacząłem śnić od roku 1982. Gdy doszedłem do roku 1989, to śniłem, że byłem gdzieś w obcej miejscowości, patrzyłem na jakąś defiladę, grała orkiestra, ludzie cieszyli się i śpiewali. Następnie robotnicy rozbierali płot, a gdy ich zapytałem, dlaczego to robią, odpowiedzieli mi, że była sprawa w sądzie i teraz nastąpi zmiana granicy Kiedy się obudziłem, byłem już pewny że w roku 1989 zostanie zburzony mur berliński.
Jak interpretować sny? Najprościej można odpowiedzieć, że są sny dodatnie, na podstawie których można powiedzieć, że dane zdarzenie przyszłe nastąpi, oraz sny ujemne, mówiące o tym, że to coś nie spełni się.
Jeżeli śnimy o ludziach szlachetnych, bogatych, o pięknych domach, rasowych zwierzętach - to taki sen jest dodatni i oznacza spełnienie treści zawartej w pytaniu. Gdy śni się smoła, brudna woda i ma się wrażenie, że jest ona z bakteriami; gdy śni się woda, w której łowimy ryby, a ktoś mówi, że tu ryb nie ma, albo śnimy, że widać sarny, jelenie lub jakieś gady, że bierze nas wstręt, to jest to sen negatywny, to coś nie spełni się.
Najlepiej, żeby przed snem postawić sobie konkretne i precyzyjne pytanie. Pytanie to odzwierciedli się w symbolicznej odpowiedzi sennej. Sen przez symbol da nam odpowiedź. Przy postawieniu sobie pytania i uświadomieniu jego treści - o co nam chodzi - pytanie zakoduje się w naszej podświadomości i na to pytanie zostanie nakierowany nasz sen tej nocy, a jeżeli ktoś nie śni codziennie, to powinien ponawiać pytanie i próby aż do skutku. Ja śnię od dwóch do pięciu razy w ciągu nocy bez względu na to, czy zadałem sobie pytanie, czy nie. Wykorzystuję te same symbole senne do innych rozwiązań. Sny symboliczne są trudne w interpretacji, bo nie zawsze we śnie wszystko układa się na plus czy też na minus. Aby jednak upewnić się co do trafności interpretacji, należy ponowić sprawdzenie tematu kolejnym snem. W każdej interpretacji konieczne jest »wyczucie« symbolu, a to przychodzi z czasem, po nabraniu doświadczenia".
Urszula Koziołek
Mowa o znanej tarocistce, która od pewnego czasu zajmuje się także bioenergioterapią. Za Andrzejem Sieradzkim przytaczamy wypowiedź kobiety, która zdecydowanie porusza wątek przyszłości losów świata, a w tym także Polski. Zgodnie ze źródłem, wypowiedź pochodzi z 20 czerwca 1999 roku.
"Karty Sybilli przepowiedziały, że konflikt w Kosowie będzie trwał jeszcze dwa miesiące. Jedno z mocarstw jest przeciwne szybkiemu zakończeniu wojny na Bałkanach. Karta mówiąca o losach wszechświata przedstawia Sybillę. Oznacza to, że karma Ziemi spełnia się. W nasze ludzkie rozgrywki włączyły się pozaziemskie siły. Konflikt, który się teraz rozgrywa, nie jest wyłącznie sprawą ludzi. Można śmiało powiedzieć, że jest to walka Dobra ze Złem.
Ludzie w XXI wieku nadal będą robili wiele głupstw. Stworzą sobie takie warunki życia, w jakich nie będą mogli wytrzymać. Przyjdą mody, które oddalą nas od siebie i od Boga. Ziemia zostanie dotknięta wielkimi kataklizmami, a my musimy być na nie przygotowani, bo mogą one dotknąć każdego z nas. Ale końca świata jako takiego nie będzie. W połowie marca 2000 roku możemy spodziewać się poważnej katastrofy".
Jak historia pokazała, wielki kataklizm na miarę światową nie nadszedł w roku 2000, choć wszyscy czekali na podobny scenariusz. Nie bądźmy jednak ślepi. To, co się dzieje ostatnio w Polsce, pokazuje wyraźnie, że zarówno los, jak i natura, nas nie oszczędzają. Powodzie, huragany, katastrofa samolotu prezydenckiego w Smoleńsku. Nie mamy pewności, że to kara boża. Pewne jest jednak, że nastały czasy trudne dla Polaków, dla naszego kraju i wiary chrześcijańskiej. Dziś pojawia się więcej wątpliwości niż na przestrzeni ostatnich lat. Miejmy nadzieję, że Polska przetrwa ten niebezpieczny kryzys...</field>
  </doc>
  <doc>
    <field name="id">20</field>
    <field name="title">ciecie-bez-znieczulenia</field>
    <field name="datawydarzenia">w 1899, 1989 r</field>
    <field name="miejsce">w Górze Kalwarii, w Wojsku Polskim</field>
    <field name="description">Kiedyś uważana za domenę szarlatanów i estradowych magików, dziś trafia pod dachy lekarskich gabinetów. Pozwala nie tylko pozbyć się fobii i chronicznego bólu, ale również cofnąć się w czasie, nawet do poprzednich wcieleń. Czy hipnoza rzeczywiście jest w stanie zdziałać cuda, pozwalając ludziom na przekraczanie ich fizycznych granic i leczyć nie tylko chore ciała, ale także i dusze?
Zdrowy trans
Tajniki hipnozy uznawanej za stan pośredni między jawą a snem znane były już staroegipskim kapłanom. W nieco odmiennych formach (przypominających autohipnotyczne transy) praktyki miały miejsce już w pierwotnych kulturach. Współczesna hipnoza zaczyna swą historię w wieku XVIII, kiedy to austriacki lekarz, Franz Anton Mesmer odkrył siłę "magnetyzmu" - wzbudzającą u jego pacjentów m.in. stany transowe. Choć wówczas przyczyn tych zjawisk szukano w występujących w naturze "fluidach", w kolejnym wieku uświadomiono sobie (m.in. dzięki ojcu de Faria, który wprowadził orientalną hipnozę do Europy), że jej sekret tkwi w sile sugestii.
Hipnoterapia stosowana jest do dziś jako dodatkowa praktyka m.in. w leczeniu uzależnień czy łagodzeniu bólu podczas zabiegów chirurgicznych, a nawet porodu. Szczególnie dobrze działa na osoby podatne na sugestię, jednak wielu lekarzy nadal uważa ją za zjawisko z pogranicza rzeczywistości. Nie przeszkadza to jednak niektórym medykom skutecznie stosować ją w swojej praktyce, a amerykańskie Narodowe Instytuty Zdrowia oficjalnie uznały hipnozę za jedną z metod walki z bólem.
Obecnie hipnozę szerzej wykorzystuje się w zwalczaniu różnego rodzaju zaburzeń psychicznych, takich jak fobie czy objawy histerii. Na technikach hipnotycznych opiera się m.in. kontrowersyjna metoda RMT (Repressed Memory Therapy), która ma na celu łagodzenie objawów traumatycznych wspomnień. Naukowcy zajmujący się badaniem tego zjawiska odkryli także, że wiele z rzadkich i nietypowych przypadłości, takich jak syndrom obcej kończyny (kiedy to pacjent czuje, że ręka lub noga nie należy do niego) lub prozopagnozja (niemożliwość rozpoznawania twarzy) można wywołać sztucznie u ludzi zdrowych właśnie za pomocą hipnozy. Dodatkowo na jej podstawach opracowano programy relaksacyjne i edukacyjne, takie jak NLP. Ich kontrowersyjność blednie jednak w porównaniu z tym, czego dokonywali "duchowi lekarze" i ludzie tacy jak Anatolij Kaszpirowski.
Bezkrwawi chirurdzy
Hipnozę w medycynie do granic możliwości wykorzystują tzw. duchowi doktorzy. Nie są to jednak ani szamani ani uzdrowiciele, lecz "chirurdzy" dokonujący swych operacji "na żywo" - bez znieczulenia, specjalistycznej wiedzy, a nawet narzędzi. Liderami w tej dziedzinie są Brazylia i Filipiny, z których pochodzą najbardziej znani "duchowi lekarze", wykorzystujący w swych spektakularnych operacjach moc sugestii.
Historia "bezkrwawych chirurgów" wiąże się z ideologią spirytystyczną, zakładającą możliwość kontaktowania się z duchami i uzyskiwania od nich informacji. Jednym z najsłynniejszych "znachorów" działających w ten sposób był Ze Arigo, zwany "chirurgiem z zardzewiałym nożem", który za swą nielegalną działalność medyczną dostał się za kraty, choć ułaskawił go sam prezydent, w ramach wdzięczności za wyleczenie córki.
Ze Arigo szokował szczególne - najpierw sam pogrążał się w transie hipnotycznym, a następnie wchodził w kontakt z duchem nieżyjącego lekarza, doktora Fritza, za którego pośrednictwem dokonywał cudownych zabiegów przeprowadzanych zwykle za pomocą kuchennych noży, igieł lub nożyczek. Zaczęło się od usunięcia za ich pomocą nowotworu żołądka u pewnej starszej kobiety.
Sławę przyniosło mu m.in. wycięcie guza płuca u jednego z brazylijskich senatorów oraz wyleczenie córki brazylijskiego prezydenta, Kubitscheka. Ze Arigo znajdował się pod nadzorem lekarzy, którzy krytykowali jego zdolności, ale nie byli w stanie wytłumaczyć jego zdumiewającej skuteczności. Podejrzewano, że w tłumieniu bólu pacjentów "bezkrwawy chirurg" wykorzystywał hipnozę, choć opinie co do tego bywają podzielone. Na pewno silną rolę odgrywała tu sugestia. Misja Ze Arigo nie trwała jednak długo. Zmarł w wyniku obrażeń poniesionych w wypadku samochodowym.
Sowieccy magowie
W "Mistrzu i Małgorzacie" znajduje się fragment, w którym estradowy iluzjonista zasypuje widzów deszczem pieniędzy, a stare ubrania zamienia im na nowe. Mało kto wie, że inspiracją do tej sceny była działalność człowieka, który wielu osobom wydawał się być wcieleniem diabła. Nazywał się Wolf Messing, a niekiedy zwano go "jasnowidzem Stalina". Messing był Polakiem żydowskiego pochodzenia. Urodził się w 1899 r. w Górze Kalwarii. Przez krótki czas służył nawet w Wojsku Polskim i dopiero w czasie II Wojny Światowej znalazł się w ZSRR. Swym niezwykłym hipnotycznym talentem zadziwiał już jako nastolatek i to dzięki niemu udało mu się uciec z okupowanej Warszawy i przedostać na wschód, gdzie jego sława szybko pozwoliła mu otrzeć się o mury Kremla.
Choć Messing nie używał hipnozy do leczenia, był prekursorem tego, co kilkadziesiąt lat później uprawiał Anatolij Kaszpirowski. Ten były atleta i psychiatra twierdził, że dzięki seansom z jego udziałem można wyleczyć się nie tylko z łysienia, nałogowego palenia i alkoholizmu, ale nawet pokonać raka. Dla niektórych pozostawał on jednym z najlepszych hipnotycznych anestezjologów, upewniając swym monotonnym głosem pacjentów o mijającym bólu. W 1989 r. rozpoczęto emisję pierwszych seansów telewizyjnych z udziałem hipnotyzera, które ściągały przed ekrany miliony widzów w krajach byłego ZSRR. Okazało się jednak, że miewają one dość nieoczekiwane skutki uboczne…
Niektórzy pacjenci seansów Kaszpirowskiego trafiali do szpitali psychiatrycznych, a kiedy oficjalnie uznano jego działalność za przejaw "zbiorowej psychozy", program został zdjęty z anteny. Do dziś stanowi on jednak ikonę ery schyłkowego ZSRR. Kaszpirowski nie był jednak jedynym słynnym uzdrowicielem okresu pierestrojki. W czymś podobnym specjalizował się Allan Czumak - kolejny słynny hipnotyzer, który różnił się od swego wielkiego rywala tym, że w czasie seansów niemal nic nie mówił.
Podróż do poprzedniego życia
Jedną z najbardziej kontrowersyjnych praktyk związanych z hipnozą, która wykorzystywana jest w usuwaniu traumatycznych wspomnień, ich "naprawie", jak i w celach bardziej nietypowych (takich jak powracanie do poprzednich wcieleń czy ustalanie przebiegu spotkań z UFO) jest tzw. hipnoza regresyjna. Sceptycy wysuwają przypuszczenia, że scenariusze i szczegóły podawane w czasie sesji regresingu przez pacjentów wprowadzanych w trans są często fałszywymi wspomnieniami oraz efektem działania sugestii hipnotyzera.
Z tymi opiniami nie zgadzają się osoby wierzące w wędrówkę dusz. Swoje teorie popierają licznymi przykładami, w których osoby hipnotyzowane przekazywały szereg szczegółów z przeszłych wcieleń, a nawet mówiły językami, których nie miały prawa znać. Jednym z pierwszych przypadków, który była historia Virginii Tighe, która po wprowadzeniu w trans "przemieniała się" w postać Irlandki - Bridey Murphy. Mówiła wówczas z typowym akcentem, śpiewała irlandzkie piosenki i opowiadała anegdoty, co sprawiło, że wiele osób uznało to za dowód na możliwość powrotu do wspomnień z poprzedniego życia. Na podstawie jej przypadku powstała książka, która wywołała boom na regresing, jednak jak się okazało, Bridey Murphy była jedynie wymysłem pani Tighe.
Hipnoza wykorzystywana bywa także w innych celach. Niektórzy pod jej wpływem zyskiwali mediumiczne zdolności, przekazując w czasie seansów wiadomości z zaświatów lub wręcz materializując zjawy. Przykładem może być słynne medium - Stanisława Tomczykówna, która w transie hipnotycznym wykazywała zdolności psychokinetyczne (poruszania przedmiotów siłą woli), jednocześnie wcielając się w postać "małej Stasi", którą uważano za przemawiającego przez nią ducha lub efekt rozszczepu osobowości.
Hipnoza jest jednym z najbardziej zagadkowych zjawisk, dotykających wielu sfer, o których nauka nie zawsze chce mówić. Odnoszą się one do mechanizmów mózgu i świadomości jeszcze do końca niepoznanych. Istnieli jednak ludzie, którzy dysponowali wrodzonym lub wyuczonym darem do indukowania w czasie hipnotycznych transów prawdziwych cudów. To przekraczanie granic i możliwość władania umysłami innych pociąga w hipnozie najbardziej, jednak równocześnie stanowi jej najniebezpieczniejszy element…
Oglądaj drugą część filmu o Bethany Link</field>
  </doc>
  <doc>
    <field name="id">21</field>
    <field name="title">climategate-dlaczego-klamia-o-pogodzie</field>
    <field name="datawydarzenia">2009 r, 1981 r, 1961 r</field>
    <field name="miejsce">w Wielkiej Brytanii, na Ziemi, na Słońcu</field>
    <field name="description">Po ataku hakerów ujawniono szokujące dane, według których temperatura na całym świecie nieznacznie spadła w ciągu kilku wcześniejszych lat. Było to wielkim zaskoczeniem, bo przecież wszędzie trąbi się o globalnym ociepleniu. W ten sposób rozpoczęła się afera Climategate.
Skandal znany pod nazwą Climategate wybuchł w listopadzie 2009 r., gdy włamano się do tysięcy wiadomości elektronicznych instytutu badawczego CRU (Climatic Research Unit) przy Uniwersytecie Wschodniej Anglii w Wielkiej Brytanii, wysłanych w latach 1999-2009. Wśród wykradzionej korespondencji było wiele listów od naukowców zajmujących się badaniem zmian klimatycznych, którzy pisali o tym, jak ukryć, zmanipulować lub zatuszować odkrycia oparte na globalnych pomiarach temperatury prowadzonych przez CRU. Ujawniono szokujące dane, według których temperatura na całym świecie nieznacznie spadła w ciągu kilku wcześniejszych lat. Ponadto instytut CRU uznał za stosowne usunąć gigabajty danych klimatycznych ze swoich komputerów, przypuszczalnie po to, by zapobiec zapoznaniu się z nimi przez niezależne instytucje. Na szczęście większość tych informacji została zapisana w formie kopii zapasowych na innych serwerach, chociaż dostęp do nich wciąż jest utrudniony. (...)
Początkowo pomyślałem, że afera Climategate była po prostu ustawionym skandalem politycznym, a ujawnione dane zostały sfałszowane, ale - jak się wkrótce dowiedziałem - Uniwersytet Wschodniej Anglii nie jest drugorzędną instytucją zaangażowaną w debatę na temat globalnego klimatu. Jej instytut CRU dostarcza konkretnych danych temperaturowych, na których IPCC opiera swe prognozy i propozycje działania, pociągające za sobą koszty liczone w miliardach dolarów. Większość skradzionych e-maili zawierała stwierdzenia neutralne lub dwuznaczne, które można było interpretować w zależności od punktu widzenia. Niektóre z tych wiadomości zawierały zarzuty, że dane zostały dostosowane do poprzedzających je "wniosków", inne sugerowały ograniczenia wprowadzone w stosunku do badań, które nie zgadzały się z przyjętą ideologią. Ale jedna z nich, nadesłana przez Philipa Jonesa, szefa instytutu CRU, była naprawdę kontrowersyjna. Pisał on: "Właśnie użyłem triku zastosowanego wcześniej przez Mike’a w »Nature«, dodałem swoje dane do temperatur w każdej serii z ostatnich 20 lat [czyli od 1981 r.] i z 1961 r. do danych Keitha, by ukryć spadek".
Jones twierdzi teraz, że słowo "trik" odnosi się w tym kontekście nie do podstępu, lecz do wygodnej statystycznej metody zastosowanej po to, by "porównać dwa różne zestawy danych lub ich większą liczbę w sposób prawidłowy i czytelny, za pomocą techniki zbadanej przez szerokie grono ekspertów w tej dziedzinie". Być może jest to ładnie podany stek bzdur, jak to się mówi. Każda manipulacja, mająca na celu "ukrycie" spadku temperatur, jest fałszowaniem danych, to jasne jak Słońce. Clive Crook, na łamach czasopisma "Atlantic", trafnie to określa: "Cóż. Wydaje mi się, i śmiem tu kierować te słowa do innych czytelników o otwartych umysłach, że pojawiająca się w tych e-mailach wzmianka o triku, mającym na celu ukrycie spadku temperatur, wywołała lawinę słusznych podejrzeń, że rzeczywiście ktoś uciekł się do takiego triku". (...)
Nie można podważyć stanowiska IPCC, które mówi, że trywialne wahania temperatury w przeciągu kilku ostatnich lat same w sobie nie są w stanie zmienić klimatycznego kierunku, w jakim zmierzamy już od 150 lat. Łatwo też przewidzieć, że nadgorliwcy uznają ten nieznaczny, lecz niezaprzeczalny spadek temperatury za prawdziwe zagrożenie i dlatego uznają, że mogą - oczywiście w dobrej wierze - usprawiedliwić ukrywanie istotnych informacji. To tak, jak z tymi dziwnymi śnieżycami, które atakowały stan Waszyngton za każdym razem, gdy prezydent Obama mówił o globalnym ociepleniu. Były to jednorazowe przypadki, które niczego nie dowodziły, zwłaszcza w sensie naukowym, niemniej jednak umacniały pozycję klimatycznych sceptyków. Większość ogólnodostępnych wiadomości częściej oddawała głos purytanom w tej historii z aferą Climategate, ogłaszając ujawnione informacje jako mało istotne, niekiedy nawet skupiając się bardziej na złamaniu prawa, do jakiego doszło podczas zdobywania ukrywanych danych, niż na samym fakcie ich ukrycia (gdy reporterzy krzyczą o tym, jak niewłaściwe było dokopanie się do źródła skrywanych informacji, wątek natychmiast staje się popularny). Okazuje się, że prezenter pogody z telewizji BBC otrzymał kopie feralnych e-maili z Uniwersytetu Wschodniej Anglii miesiąc przed wybuchem skandalu - i nie zgłosił tego faktu. (...)
Czas na najczarniejsze scenariusze?
Afera Climategate z Anglii Wschodniej wydaje się skomplikowana, bo nie chodzi w niej tylko o to, że temperatura na Ziemi spadła o kilka punktów bazowych. Nikt z IPCC nie twierdził nigdy, że dane temperaturowe będą gromadzone każdego roku. Kluczowym ukrytym faktem jest to, iż ochłodzenie na Ziemi dokładnie pokrywało się z ochłodzeniem na Słońcu.
To naturalne, że każde ciało, także to na niebie, potrzebuje chwili odpoczynku po wielu dekadach wysokiej aktywności. Czy Słońce ucięło sobie tylko krótką drzemkę w czasie ostatniego okresu uśpienia zwanego Minimum Colaninna, czy też zdecyduje się na głęboką hibernację po tym, jak minie okres jego maksymalnej aktywności przypadający na lata 2012-2013? Możemy być o krok od dobrej wiadomości, że rzeczywiście wkraczamy w nowe minimum, ponieważ gdyby do naszej atmosfery dostawało się więcej promieni kosmicznych, stałe zwiększone zachmurzenie mogłoby zrównoważyć skutki globalnego ocieplenia. Niestety nie na tyle, by zniwelować ocieplenie spowodowane przez gazy cieplarniane, ale - odpukać - wystarczająco, by dać nam trochę więcej czasu na wdrożenie programu zmian klimatycznych proponowanych przez Gore’a/IPCC. Warto więc mieć nadzieję, modlić się lub trzymać kciuki za to, by plamy słoneczne zaczęły zanikać.
Możemy sobie życzyć, by Słońce zmniejszyło swą aktywność i złagodziło tym samym nasze ocieplenie, ale nie mamy na to żadnego wpływu, ewentualnie możemy uznać, że jest to w rękach jakiejś Wyższej Siły, którą trzeba przebłagać. Co nas czeka, jeśli przedłużenie słonecznego minimum się nie ziści? Uznanie, że zmiany klimatyczne zachodzą cyklicznie, to pogodzenie się z tym, że są one nieuniknione, że powinniśmy przynajmniej rozważyć zainwestowanie naszego czasu, wysiłków i bogactwa - które teraz trwonimy, starając się odsunąć od siebie taką ewentualność - w przygotowanie do życia w cieplejszym świecie. Jeśli globalne ocieplenie jest nieuniknione, niemożliwe do zatrzymania - gdyż jest ono naturalnym elementem klimatycznych przypływów i odpływów i/lub dlatego, że emisja gazów cieplarnianych nie zostanie na czas wstrzymana - jakie musimy podjąć środki zapobiegawcze, by ocalić życie i ograniczyć utratę mienia? Sprzedać domek na plaży? Porzucić rynek energii słonecznej i zainwestować w spółki produkujące klimatyzację? Zacząć gromadzić rezerwy wody?
Pogodzenie się z tym, że globalne ocieplenie jest naszym przeznaczeniem, przypomina ogłoszenie bankructwa - poniżające i kłopotliwe, chociaż czasami będące jedynym wyjściem. Nikt nie będzie przy nim obstawał, gdyż jest to tchórzliwe przyznanie się do porażki. Kto ucierpi na tym najbardziej? Nie jest to może temat do inspirującej dyskusji, ale na pewno każdy chciałby znaleźć się w gronie udziałowców przy sprzedaży majątku i podziale zysku.</field>
  </doc>
  <doc>
    <field name="id">22</field>
    <field name="title">co-bill-clinton-wie-o-ufo</field>
    <field name="datawydarzenia">2 kwietnia, 1970 r, 13 marca, 1997 r, roku 1997, 1947 r, w 1995, 1994 r</field>
    <field name="miejsce">na Ziemi, w Roswell, w Irlandii Północnej</field>
    <field name="description">Bill Clinton wywołał ostatnio lawinę komentarzy, przyznając w talk-show, że "nie będzie zaskoczony, jeśli odwiedzą nas kosmici". Zaprzeczył jednak, by za swoich rządów spotkał się z dowodami na istnienie obcych. Mimo to wiele wskazuje na to, że wie on więcej niż mówi. Za kadencji Clintona podjęto bowiem wspieraną przez Rockefellerów akcję mającą wymusić na US Army i CIA ujawnienie tego, co wiadomo im o UFO. Jaki był tego finał?
Bill Clinton (ur. 1946), wbrew plotkom o złym stanie zdrowia, pojawił się 2 kwietnia w doskonałej formie w talk-show Jimmy Kimmel Live. Luźna rozmowa z prowadzącym, przerywana salwami śmiechu na widowni, zeszła wkrótce na temat UFO. Atmosfera zrobiła się poważniejsza. Clinton przyznał, że pełniąc urząd (w latach 1993-2001), nie zetknął się z dowodami na to, by obce istoty odwiedzały Ziemię. Mimo to przyznał, że polecił, by udostępniono mu wszystkie dokumenty dotyczące incydentu z Roswell oraz słynnej Strefy 51 - bazy wojskowej, gdzie według niektórych przechowywane są szczątki "latających talerzy".
Temat UFO nie został poruszony bez przyczyny, bo wiadomo, że Clinton od dawna się tym interesuje. Wiele komentarzy wzbudziła jego deklaracja, że nie będzie zaskoczony, jeśli pewnego dnia dojdzie do kontaktu z przybyszami z kosmosu.
- Jeżeli zostaniemy odwiedzeni, nie będę tym zdziwiony. Mam tylko nadzieję, że nie skończy się to jak w "Dniu Niepodległości" - powiedział w rozmowie z Kimmelem, dodając, że gdyby jako prezydent znalazł dowody na istnienie kosmitów, na pewno poinformowałby o tym społeczeństwo.
Clinton przyznał, że wydłużająca się lista planet pozasłonecznych z warunkami dogodnymi dla rozwoju organizmów daje nadzieję na odkrycie życia pozaziemskiego w niedalekiej przyszłości. Zaprzeczył jednak, by amerykańskie wojsko i służby specjalne ukrywały przed społeczeństwem jakiekolwiek informacje na ten temat. Dodał, że nie ma też dowodów na to, by kosmici kiedykolwiek odwiedzili Ziemię, choć według niego mogłoby to mieć interesujące skutki, szczególnie w przypadku groźby ich inwazji.
- Byłby to jedyny sposób na zjednoczenie coraz bardziej dzielącego się świata - mówił. - Antagonizmy między mieszkańcami Ziemi wydałyby się mało znaczące wobec groźby agresji z kosmosu.
Ale czy 42. prezydent USA, którego popularność nadal utrzymuje się na bardzo wysokim poziomie (mimo głośnej afery rozporkowej), powiedział na ten temat wszystko, co wie?
Mało kto dziś pamięta, że z prezydenturą Clintona wiązano wielkie nadzieje na ograniczenie "embarga na informacje" odnośnie UFO. Przy wsparciu Rockefellerów powstał wówczas program mający wymusić na władzy ujawnienie tego, co wiadomo o niezidentyfikowanych obiektach i obecności obcych na Ziemi.
Jaki finał miały próby ujawnienia obywatelom tego najpilniej strzeżonego sekretu USA?
Clinton schowany przed UFO
Według oficjalnego stanowiska Białego Domu zjawisko UFO nie jest przedmiotem oficjalnego zainteresowania, bo nie udowodniono, by stwarzało zagrożenie dla bezpieczeństwa kraju. W 1970 r. zakończono ostatni etap prowadzonego przez Siły Powietrzne USA (USAF) programu badawczego mającego ustalić pochodzenie i intencje tych obiektów. Komitet kierowany przez wybitnego fizyka jądrowego, dr. Edwarda Condona (1902-74) orzekł, że wszystkie obserwacje UFO da się wyjaśnić w sposób racjonalny.
Od ponad 40 lat wszyscy słyszą w tej kwestii tę samą śpiewkę. Raz na jakiś czas zdarzają się jednak przypadki, które zmuszają do reakcji USAF lub Federalną Administrację Lotnictwa (FAA), udowadniając, że problem niezidentyfikowanych obiektów jest nadal aktualny. Za Clintona takim przypadkiem były "światła z Phoenix".
Wieczorem 13 marca 1997 r. nad Newadą i Arizoną obserwowano przelot dziwnych świateł, które ok. 20:30 przybyły nad okolice zamieszkiwanego przez prawie 1,5 mln mieszkańców Phoenix. Świadkowie twierdzili, że światła były przyczepione do obiektu, który kształtem przypominał "bumerang" lub "węgielnicę". W mediach zawrzało, jednak następnego dnia gubernator Arizony, Fife Symington (ur. 1945), występując w towarzystwie człowieka przebranego za ufoludka wyjaśnił, że było to wielkie nieporozumienie, a widziane przez ludzi światła były tak naprawdę wojskowymi flarami.
Dopiero 10 lat później Symington wyznał, że jego akcja miała na celu niedopuszczenie do wybuchu paniki. Dodał, że sam widział wtedy dziwny obiekt.
- To było coś ogromnego i niewyjaśnionego - powiedział w wywiadzie dla Daily Courier. - Kto wie, skąd przybyło? Widziało to wiele osób, w tym i ja. To było dramatyczne wydarzenie. Nie mogły to być flary, bo było to zbyt symetryczne. Miało też wyraźnie geometryczny zarys.
Jak zareagował na to Clinton? Okazuje się, że w momencie, kiedy pojawiły się doniesienia o przelocie obiektu nieznanego pochodzenia, znajdujący się w podróży prezydent… trafił do szpitala. Tłumaczono to urazem nogi, ale ufolodzy doszli do innego wniosku.
"Czy służby specjalne, bojąc się, że kraj został zaatakowany, ukryły prezydenta, dowiadując się, że tysiące ludzi zaobserwowało UFO?" - pytał William W. Warwick.
Zdarzenie z Phoenix wywołało medialną burzę i ożywiło pytania o to, jak rząd i armia USA odnoszą się do kwestii UFO. Dyskusję zintensyfikował fakt, że w roku 1997 przypadała 50. rocznica słynnej katastrofy "latającego talerza" w Roswell (Nowy Meksyk). W lipcu 1947 r. US Army miała przejąć wrak obcego obiektu wraz z ciałami rozbitków, zabezpieczyć go w bazie Roswell, a następnie ukryć w innej placówce (wśród kandydatek była m.in. Edwards AFB).
Do Clintona słano w tej sprawie petycje, ale swoje stanowisko odnośnie Roswell przedstawił on już w 1995 r., zapytany o to podczas wizyty w Irlandii Północnej.
- Z tego, co mi wiadomo, w Roswell nie rozbił się pozaziemski statek. […] Jeśli USAF przejęło ciała kosmitów, to mi o tym nie powiedziano, chociaż chciałbym wiedzieć…
Rockeffeler i Podesta chcą prawdy
W początkach prezydentury Clintona powstał projekt mający na celu wyciągnięcie z archiwów armii i CIA ukrywanych dokumentów na temat UFO. Przedsięwzięciem tym kierował Laurance Rockefeller (1910-2004) - członek wpływowego rodu, miliarder i filantrop, który wspierał Partię Demokratyczną i którego głosu Clinton nie mógł ignorować.
"Inicjatywa o ujawnienie informacji o UFO skierowana do Białego Domu za kadencji Clintona" wzywała do upublicznienia niejawnych materiałów na temat "latających spodków". W ramach akcji do kongresmanów i ludzi związanych z prezydentem rozesłano książkę opisującą najbardziej wiarygodne spotkania z UFO.
Rockefeller poprosił też Clintona o zagwarantowanie nietykalności urzędnikom i wojskowym, którzy zechcieliby podzielić się informacjami na ten temat, by nie musieli bać się służbowych konsekwencji.
"Istnieje spora szansa, że na takich warunkach zgodzi się na to wiele osób. Uważa się, że incydent z Roswell dał początek ukrywaniu prawdy o UFO. Bez względu na to, jaka ona jest, każde oświadczenie rządu w tej sprawie będzie miało wielką wartość" - pisał.
W 1994 r. naciski na prezydenta doprowadziły do wydania przez niego rozporządzenia o odtajnieniu przez Archiwa Narodowe pewnych dokumentów, w których spodziewano się przełomowych informacji. Ale ich tam nie było. W wydanym w tym samym roku oświadczeniu US Army zaprzeczyła też, by sprawa z Roswell była w jakikolwiek sposób powiązana z ingerencją spoza planety.
Spośród najbliższych współpracowników Clintona o ujawnienie prawdy na temat UFO zabiegał także John Podesta (ur. 1949) - prawnik pełniący rolę zastępcy, a następnie szefa kadr Białego Domu, który nadal opowiada się za pełną transparentnością w tej sprawie.
- Przyszedł czas, by rząd ujawnił dane na temat UFO starsze niż 25 lat i dostarczył naukowcom informacji mogących pomóc w ustaleniu natury tego zjawiska - postulował.
Fakt, że nawet ludzie o szerokich koneksjach i wpływach mogli niewiele zdziałać w kwestii ujawnienia tego, co wiadomo o UFO na szczytach władzy świadczy, że jest to problem objęty klauzulą najwyższej tajności. Co ciekawe, nawet dr Condon, który orzekł, że UFO nie istnieje, zakulisowo dodawał, że jeszcze przez lata nauce nie będzie dane pojąć natury tego fenomenu.
Czy wskazuje to, że prawda na ten temat może być trudniejsza niż się wszystkim wydaje?</field>
  </doc>
  <doc>
    <field name="id">23</field>
    <field name="title">co-jezus-robil-w-indiach</field>
    <field name="datawydarzenia">w 1887, w 1858, w 1894, 1922 r</field>
    <field name="miejsce">w Lhasie, w Indiach, w Tybecie, w Himalajach, w Himis, w Nowym Testamencie, na Wschodzie, w Gangesie, w Rosji, przed Francuską Akademią, w Ladakhu, na Zachodzie, w Kaszmirze, w Śrinagarze, w Roza Bal</field>
    <field name="description">Pod koniec XIX w. podróżujący po Himalajach Rosjanin, Nikołaj Notowicz, natknął się na wzmianki o proroku Issie. Według tekstu, którego oryginał przechowywano w Lhasie, święty mąż w młodości pobierał nauki w Indiach, skąd wygnano go za krytykowanie systemu kastowego. Przez kolejne lata przebywał w Tybecie, po czym wrócił do ojczyzny, by nauczać Żydów. Zmarł na krzyżu.
Swoją publikacją Notowicz wywołał burzę komentarzy odnośnie wschodnich korzeni nauk Jezusa i tajemnicy jego "zaginionych lat"…
Wszystko zaczęło się w 1887 r., gdy Notowicz przybył do Indii, które - jak pisał - nęciły go od zawsze. Z jego relacji wynika, że kontrastujący z brudem i biedą przepych, a przede wszystkim totalny chaos (panujący zarówno w głowach mieszkańców, jak i na ulicach) nie zrobiły na nim dobrego wrażenia. Ostatnim celem jego podróży był słynny Kaszmir - jego splendor jednak dawno przeminął, a Rosjanin zapamiętał stamtąd tylko smętnych tubylców, których jedynym bogactwem były podarte koszule.
W sąsiednim buddyjskim Ladakhu*, zwanym "Małym Tybetem", było nieco weselej. W drodze do Leh - stolicy krainy - Notowicz dowiedział się przypadkiem od jednego z lamów o świętym Issie**, który pochodził z ludu Izraela, a młodość spędził w Indiach, poznając ich duchową spuściznę. Przepędzony stamtąd za krytykę systemu kastowego, po kilkuletnim pobycie w Himalajach, wrócił do ojczyzny, gdzie nauczał o równości wszystkich ludzi, za co został ukrzyżowany. Rosjanin doskonale zdawał sobie sprawę z wagi tych informacji. Choć nie był wytrawnym poszukiwaczem przygód, postanowił dotrzeć do źródeł pisanych, które znalazł w klasztorze w Himis…
Spotkanie z Issą
Nikołaj Notowicz urodził się w 1858 r. w rodzinie żydowskiej, jednak w młodości przeszedł na prawosławie. Służył jako oficer w carskiej armii, parał się też dziennikarstwem pełniąc stanowisko redaktora kilku gazet w okresie I wojny światowej. Książka "Nieznane życie Jezusa", która stanowiła aneks do jego "biografii" przedstawionej w Nowym Testamencie, ukazała się po raz pierwszy w 1894 r. Dzieło dość szybko stało się popularne i wywołało burzliwą debatę. Próba przeszczepienia korzeni chrześcijaństwa na grunt filozofii Wschodu wydawała się jednak niektórym absolutnie nie do zaakceptowania.
Notowicz pisał, że chcąc dowiedzieć się czegoś więcej o Issie, musiał dosłownie ciągnąć lamów za języki. Ci, nauczeni złymi doświadczeniami uznawali, że jeśli Europejczyk bardzo się czymś interesuje, trzeba to przed nim schować. Okazało się jednak, że kompilacje podań o świętym mężu na pewno można znaleźć w Lhasie, a w odpisach także w innych większych klasztorach. Rosjanin miał świadomość, że gdyby udało się do nich dotrzeć, wywróciłoby to do góry nogami historię chrześcijaństwa. Niestety, na podróż do stolicy Tybetu nie miał pieniędzy ani sił.
Pewnego dnia, podczas zwiedzania XVII-wiecznego klasztoru Himis położonego kilkadziesiąt kilometrów od Leh, Notowicz miał okazję podpytać jednego z lamów o interesującą go postać. Dowiedział się od niego, że kopia żywota Issy przechowywana jest w klasztornym archiwum. Mnich zdradził mu też pewne intrygujące szczegóły z życia mędrca: "Kiedy to święte dziecko dorosło, zabrano je do Indii, gdzie do uzyskania wieku dojrzałego Issa studiował nauki Wielkiego Buddy. […] Ale dziś tylko główni lamowie cokolwiek o nim wiedzą" - dodał.
Choć mnich podkreślał, że Issa nie odgrywał większej religijnej roli, ci, którzy starali się później zweryfikować informacje zebrane przez Notowicza odkrywali, że legenda "świętego" nadal żyła wśród mieszkańców Kaszmiru i sąsiednich krain. Same słowa jednak nie wystarczały i Rosjanin musiał jakoś dotrzeć do materiałów źródłowych. Szczęście w nieszczęściu, w podróży złamał nogę i trafił na leczenie do Himis. Tam, podarowawszy lamie budzik i termometr, zaskarbił sobie jego sympatię na tyle, że ten przeczytał mu żywot Issy z klasztornego księgozbioru…
"Żywot najlepszego z ludzi"
Notowicz twierdził, że to, co mu przekazano było historią Jezusa poszerzoną o kilkanaście lat jego pobytu na Wschodzie, które składają się na okres zwany umownie "zaginionymi latami", o których ani słowem nie wspomina Nowy Testament. Mówiąc dokładniej, ewangeliści opisali dzieciństwo i chłopięctwo Chrystusa, po których następuje luka trwająca do rozpoczęcia przez niego prorockiej misji. Co się wówczas z nim działo? Św. Łukasz sugeruje jedynie, że w tym czasie "Jezus czynił postępy w mądrości". Przechowywany w Himis tekst, którego pełny tytuł brzmiał "Żywot św. Issy - najlepszego z synów człowieczych" rzucał na tę sprawę nowe światło.
Po krótkim opisie dziejów ludu Izraela, żywot wspomina o dzieciństwie Jezusa i jego wejściu w dorosłość, kiedy podjął niecodzienną decyzję: "Gdy osiągnął on 13 lat, tj. wiek, w którym Izraelici żenili chłopców, ubogi dom jego rodziców stał się miejscem spotkań bogatych i znamienitych osób, które dokładały starań, by dostać młodego Issę za zięcia" - czytamy. "Wówczas potajemnie opuścił on dom rodzinny, wyszedł z Jerozolimy i z karawaną kupców dotarł do odległej krainy Sindh, z zamiarem doskonalenia się w poznawaniu słowa i studiowania praw Wielkiego Buddy". Tekst przechodzi następnie do opisu pobytu Issy wśród braminów i studiowaniu Wed. Dowiadujemy się, że święty mąż odwiedził m.in. Benares (miasto pierwszego kazania Buddy, znane z rytualnych kąpieli w Gangesie) oraz inne ośrodki religijne. Z czasem swoimi naukami o równości wszystkich ludzi zyskał rozgłos wśród niższych kast, co wzbudziło zaniepokojenie braminów i kszatrijów (wojowników).
Głoszone przez niego nauki o jednym Bogu potępiały hinduski politeizm i skomplikowaną wedyjską filozofię, podkopując tym samym wielowiekowe fundamenty tamtejszego społeczeństwa: "Bramini i kszatrijowie, którzy przysłuchiwali się mowie Issy do śudrów [przedstawicieli najniższej kasty - przyp. aut.], postanowili go zgładzić. Jednak Issa, ostrzeżony przez śudrów, opuścił Dźagannatha i uszedł w góry" - wspomina żywot dodając, że po opanowaniu języka pali, zaczął on studiować buddyjskie sutry. Po kilku latach spędzonych w Himalajach, ruszył ponownie ku Ziemi Świętej, przez Persję, gdzie również wywołał niepokój wśród kapłanów. Ostatnie z kilkunastu części żywota opisują jego działalność wśród Żydów oraz męczeńską śmierć na krzyżu: "Kiedy zaszło słońce, skończyły się cierpienia Issy. Stracił świadomość, jego dusza uwolniła się od ciała i na powrót złączyła z Bogiem" - czytamy na końcu.
Źródło nie wspomina ani słowem o innych znanych z Ewangelii epizodach z życia Jezusa - o niepokalanym poczęciu, niezwykłych narodzinach czy zdziałanych cudach. Przede wszystkim nie mówi jednak o jego zmartwychwstaniu ograniczając się do wzmianki, że ciało świętego zniknęło z grobu, a jego nauki przyjęło wiele ludów świata. Cytaty z kazań Issy są mimo to dość obszerne, choć odnoszą się głównie do potępienia wielobóstwa, jedności stwórcy, poszanowania bliźnich, szacunku wobec kobiet i pokory w codziennym życiu.
Ewangelia Tybetańska
Wraz z publikacją kolejnych tłumaczeń i rosnącą popularnością książki, na głowę Notowicza posypał się grad spodziewanej krytyki. Autor mówił, że nie wydał dzieła w Rosji, bo od razu zostałoby "wyłowione" przez cenzorów. Mimo to o "Żywocie Issy" rozmawiał z duchownymi - zarówno prawosławnymi jak i katolickimi. Luigi Rotelli (późniejszy kardynał) powiedział, że jego publikacja "nie leży w interesie kościołów chrześcijańskich", zaś inny rzymski purpurat wygłosił Notowiczowi proroczą opinię, że "nikt nie zwróci na to szczególnej uwagi, a ty przysporzysz sobie jedynie wrogów…". Rosjanin zwrócił się też o pomoc do akademików. Słynny historyk religii, Ernest Renan (1823-1892), autor głośnego "Żywota Jezusa", poprosił Notowicza, by powierzył mu zaprezentowanie historii Issy przed Francuską Akademią Nauk. Ten wiedział jednak, że jeśli tak się stanie, przyjdzie mu zadowolić się resztkami sławy i zysków.
Mimo to pojawiły się podejrzenia, czy autor rzeczywiście był w Ladakhu, w co powątpiewało kilkoro Anglików, w tym pewien uczony, który odwiedził Himis stwierdzając, że nigdy nie widziano tam żadnego Rosjanina ze złamaną nogą. Notowicz w kolejnych edycjach książki wychodził naprzeciw tym oskarżeniom, wymieniając listę osób, z którymi zetknął się podczas podróży (jedną z nich był początkujący pisarz, Rudyard Kipling). Największą zagadką pozostawało jednak to, czy ktoś poza nim widział "Żywot Issy", który nie figurował w żadnych indeksach pism buddyjskich. Okazało się, że tak.
W 1922 r. do Ladakhu udał się Swami Abhedananda (1866-1939) - bengalski mistyk i propagator hinduizmu na Zachodzie. Udało mu się ponoć potwierdzić obecność Notowicza w klasztorze Himis, jak i fakt, że czytał on tam kontrowersyjny manuskrypt. Hindus również zyskał do niego dostęp, publikując własny przekład. Dużo ważniejsze były jednak potwierdzenia ze strony Nikołaja Rericha (1874-1947) - wybitnego rosyjskiego pisarza, malarza i mistyka, który w latach 20. ub. wieku odbył kilkuletnią podróż po Azji Środkowej i Himalajach, natykając się na wiele wzmianek o Issie.
Rerich odwiedził też Himis, które opisał jako miejsce brudne i zapuszczone. Twierdził również, że starsi mieszkańcy Ladakhu i sąsiednich krain powtarzali legendy o św. Issie, który nauczał o Matce Ziemi. Opowiadano o nim również w Kaszmirze, ale ani Notowicz, ani Rerich nie wiedzieli, że w Śrinagarze - stolicy regionu - znajduje się grobowiec Roza Bal kryjący szczątki niejakiego Yuz Asafa - przybyłego z zachodnich krain starożytnego proroka, który tytułował się "synem bożym" i umarł tam w sędziwym wieku.
Według Mirzy Ghulama Ahmada (1835-1908) - założyciela muzułmańskiej sekty Ahmadija, dowody miały wskazywać, że w Roza Bal złożono ciało Chrystusa. Czy zatem nie umarł on na krzyżu, ale (jak mówią jego alternatywne biografie) wrócił do Indii, skąd brały źródło jego nauki? Czy w ogóle można mówić o tym, że chrześcijaństwo nie wyrosło z judaizmu, ale z mądrości Wschodu? Niektórzy historycy rzeczywiście sugerują, że w okresie "zaginionych lat" Jezus mógł zbudować sobie filozoficzny fundament pod dalszą działalność, tyle że inspiracji nie musiał szukać w Himalajach. Jedna z teorii wiąże go z żydowską sektą esseńczyków, z których mistycznych nauk czerpali pierwsi chrześcijanie.
A co z "Żywotem Issy", zwanym też "Ewangelią Tybetańską"? Choć zainspirował on twórców wielu współczesnych prądów religijnych wydaje się, że sprawa ugrzęzła na dobre w towarzyszących jej kontrowersjach, przez co do dziś nikt nie umie odpowiedzieć na pytanie, czy dzieło istnieje czy nie. Obecnie zagadka "indyjskiego Jezusa" balansuje na krawędzi teorii spiskowej i alternatywnej wersji dziejów. Notowicz zauważył jednak, że chrześcijaństwo poradziło sobie zaskakująco dobrze z usunięciem z kanonu Biblii wielu kontrowersyjnych apokryfów, więc i buddyjski wątek po latach przeminie bez echa…
_____________________
* Ladakh wchodzi obecnie w skład indyjskiego stanu Dżammu i Kaszmir.
** Imię "Issa" brzmiało podobnie do "Isa" - jak nazywa Jezusa tradycja islamska.
Cytaty pochodzą m.in. z:
Abhedananda, Notowicz N., Rerich N., "Nieznane życie Jezusa", Zakopane 1993.
Notowicz N., "The Unknown Life of Jesus: The Original Text of Nicolas Notovich's 1887 Discovery", Fresno 2004.</field>
  </doc>
  <doc>
    <field name="id">24</field>
    <field name="title">co-rosjanie-wiedza-o-ufo</field>
    <field name="datawydarzenia">w 1991, 1986 r, w 1980, 1959 r</field>
    <field name="miejsce">w Achtubińsku, w Rosji, na Uralu</field>
    <field name="description">Przeprowadzone w okresie prezydentury Jelcyna sondaże ujawniły, że 11 procent mieszkańców Rosji uważało, że widziało UFO. Czy tamtejszy rząd ukrywa przed obywatelami prawdę o "latających talerzach"? Jakie były ustalenia specjalnej radzieckiej UFO-komisji? I czy to prawda, że kosmonauci widzieli na orbicie statki obcych? Na te i inne pytania odpowiedział Michaił Gersztejn - rosyjski pisarz i ufolog. Rozmawiał Piotr Cielebiaś.
Rozmawiamy z Michaiłem Gersztejnem - dziennikarzem i pisarzem, przewodniczącym Komisji Ufologicznej przy Rosyjskim Towarzystwie Geograficznym, który - miejmy nadzieję - odsłoni nam kilka tajemnic zjawiska UFO.
Jakiś czas temu pojawiło się nagranie, na którym premier Miedwiediew mówi o istnieniu kosmitów. Pod jego wpływem wiele osób zaczęło się zastanawiać, czy rosyjski rząd wie na ten temat "coś więcej". Czy uważa pan, że prawda o "latających talerzach" rzeczywiście jest ukrywana przed społeczeństwem?
Michaił Gersztejn: Nie wydaje mi się. Rozmawiałem z wieloma wysoko postawionymi wojskowymi, zarówno emerytowanymi, jak i tymi na służbie, w tym z dowódcami obrony przeciwlotniczej. Wszyscy mówili, że programy badań nad UFO zostały zawieszone po upadku Związku Radzieckiego w 1991 r. Tak naprawdę wojskowym nie udzielono nigdy żadnych instrukcji odnośnie tego, co robić, gdy pojawi się niezidentyfikowany obiekt. Jeśli tak się stało, starano się rozpoznać "cel" i podjąć jakieś działania, jednak zazwyczaj czekano, aż UFO samo się oddali. Żołnierze zwykle nie składali wyższemu dowództwu raportów o podobnych incydentach. Nie wiedziano, skąd biorą się te obiekty, choć wiele osób wierzyło, że stoją za tym kosmici. Ale to, co mówił premier, było tylko żartem, niczym więcej…
W byłym ZSRR do badań nad UFO powołano program o kryptonimie "Sietka". Jakie były jego ustalenia? Czy sprawą "latających talerzy" zajmowały się też inne instytucje?
Z tego, co wiem "Sietka" nie doszła do żadnych konkretnych wniosków. Badacze udowodnili jednak, że na naszym niebie dzieje się coś dziwnego, choć nie znaleziono jednoznacznych dowodów, że to działalność obcych odpowiada za spotkania z UFO. W odtajnionych dokumentach możemy natrafić na wiele różnych hipotez, w tym taką, która uznawała te obiekty za "naturalne twory plazmatyczne". W 1986 r. swoje badania nad UFO zawiesiła Radziecka Akademia Nauk. Dziś pozostały jedynie amatorskie grupy ufologiczne, bez pieniędzy i doświadczenia.
A co z pozostałymi wnioskami "Sietki"? Czy dopuszczano możliwość, że niezidentyfikowane obiekty mogą być pochodzenia pozaziemskiego? Co z ustaleniami Akademii Nauk?
Program "Sietka" udowodnił, że UFO wykazuje inteligentne formy zachowania. Tłumaczono to na trzy sposoby: były to albo obiekty pozaziemskie, nieznane naturalne zjawiska dysponujące pozorną "inteligencją" albo supertajne pojazdy naszego "potencjalnego wroga", czyli Amerykanów, którzy podszywali się pod kosmitów. Wniosek ten wysunięto po badaniach w ramach projektu "Krug" ("Krąg") w latach 1983-84, kiedy przy pomocy czułego sprzętu monitorowano aktywność UFO w rejonie Centrum Badań Lotniczych w Achtubińsku. Tak podchodziła do tego armia. Akademia Nauk doszła z kolei do wniosku, że… UFO nie istnieje i starała się "zamiatać pod dywan" wiarygodne przypadki lądowania tych obiektów, uprowadzenia ludzi, a także obserwacje, których dokonali wojskowi.
Który przypadek spotkania z UFO w Rosji lub byłym ZSRR można uznać za najlepszy dowód na to, że te obiekty nie pochodzą z naszej planety?
Takim przykładem jest uprowadzenie dwóch mężczyzn przez nieznanego pochodzenia obiekt, do którego doszło w okolicach Orska (ob. orenburski) w 1980 r. Sprawą tą zajmowali się śledczy z "Sietki". Czterej wędkarze (w tym jeden milicjant) widzieli wówczas UFO unoszące się w okolicach rzeki. Dwóch z nich spotkało potem wysoką humanoidalną istotę, po czym stracili przytomność. Jeden ocknął się jakiś czas później w pomieszczeniu pełnym dziwacznych przyrządów. W głowie usłyszał myślowy komunikat, że musi "wyjść" przez otwarty w ścianie luk. Drugi ze świadków był nadal nieprzytomny. Mężczyzna wypchnął jego ciało na zewnątrz, po czym sam wyszedł. Okazało się, że obaj przebywali w pojeździe, który wisiał tuż nad piaszczystym brzegiem, a po chwili oddalił się z dużą prędkością. Niedługo potem zaginionych odnaleźli dwaj pozostali wędkarze. Przypadek był też badany przez dwie niezależne grupy naukowców z Nowosybirska, które ustaliły, że uprowadzenie wydarzyło się naprawdę i wywołało u świadków utratę pamięci.
Dużo mówi się o radzieckich kosmonautach, którzy mieli widzieć UFO na orbicie. Jak ocenia pan te incydenty?
Tak, kosmonauci często wspominali o dziwnych obiektach w przestrzeni okołoziemskiej, jednak nie oznacza to, że rzeczywiście spotkali tam "obce statki". Świetliste punkty widywane na orbicie mogły być wynikiem błędnego rozpoznania unoszących się w oddali fragmentów rakiet, satelitów, kawałków lodu czy kosmicznych śmieci. W kosmosie bardzo trudno ustalić dystans "na oko" czy powiedzieć coś o naturze i rozmiarach oddalonych obiektów. Sam rozmawiałem z wieloma kosmonautami, którzy mówili, że widzieli coś dziwnego, ale nie upierali się, że były to rzeczy "nie z tego świata".
A co o UFO sądzi statystyczny Rosjanin? Nie da się ukryć, że w czasach radzieckich społeczeństwo cechowała dość duża otwartość w stosunku do poznania tego zjawiska. O ilu obserwacjach UFO donosi się rocznie z największego kraju świata?
Badania przeprowadzone jeszcze za czasów Jelcyna pokazały, że 11 procent Rosjan wierzyło, że widziało UFO. Wielu oczywiście brało za nie balony lub przelatujące rakiety. Ale nawet jeśli tylko co dziesiąta osoba z tej grupy widziała coś, czego nie da się wyjaśnić, daje to ok. półtora miliona świadków. Dziś niestety nie da się ustalić, ile przypadków ma miejsce rocznie, bo nikt nie prowadzi takiej ewidencji. Każda z ufologicznych grup ma własne archiwum i nie dzieli się z innymi. Ale, co najważniejsze, dziedzina ta jest dziś dyskredytowana a ludzie, nawet jeśli widzieli coś niezwykłego, nie chcą o tym mówić. Za przykład może służyć to, że po serii obserwacji dziwnych świateł w okolicach Petersburga (które koniec końców okazały się efektem wojskowych ćwiczeń) otrzymaliśmy tylko osiem zgłoszeń na pięć milionów ludzi…
No właśnie. Niektórzy starają się wyjaśniać zjawisko UFO obserwacjami ściśle tajnych wojskowych pojazdów. Niekiedy wspomina się nawet, że maszyny przypominające "latające spodki" budowano już w III Rzeszy. Czy wierzy pan w tego typu teorie?
Oczywiście, że nie. Napisałem nawet książkę "Smiert faszistkim NLO!" ("Śmierć faszystowskiemu UFO!"). Te wszystkie historie o latających spodkach Hitlera to bzdury. Wiele z nich narodziło się w latach 50. w zachodnioniemieckiej prasie brukowej, a potem rozpowszechniały je kręgi neonazistowskie. Także polscy autorzy mieli wkład w szerzenie tych mitów, głównie o "die Glocke" - tajnej latającej broni czy o nazistowskich poligonach testowych. Te rewelacje jednak bardzo łatwo podważyć.
W 1959 r. w dziwnych okolicznościach zginęło na Uralu dziewięcioro studentów. Przypadek tzw. Grupy Diatłowa do dziś pozostaje niewyjaśniony. Ciała ofiar były napromieniowane. Niektórzy sugerowali, że za ich śmierć odpowiadały tajemnicze obiekty latające, gdyż dzienniki członków wyprawy wspominały o obserwacjach "kul światła". Co myśli pan o tej sprawie?
Dziś wiadomo, że do śmierci studentów mogło dojść z dwóch przyczyn. Pierwszą jest wpływ UFO, drugą niewielka lawina. Co ciekawe, istnieją dowody potwierdzające obydwa scenariusze, ale niestety niczego nie możemy być pewni. Może przyszłe ekspedycje albo dokładne przeszukanie archiwów pozwolą uzyskać jakieś wskazówki. Osobiście uważam jednak, że za tragedię odpowiadała obecność UFO w miejscu, gdzie obozowała grupa Diatłowa. Rozwinąłem tę koncepcję w książce "Tajny NLO i priszelcew" ("Tajemnice UFO i obcych").
Ostatnie pytanie: czym jest zjawisko UFO według Michaiła Gersztejna? Czy rzeczywiście ma ono pochodzenie pozaziemskie? Czy nadejdzie dzień, kiedy poznamy wszystkie jego tajemnice?
Oczywiście wysoce zaawansowane statki i ich pasażerowie raczej nie mogą pochodzić z Ziemi, choć istnieje wiele innych hipotez na temat korzeni zjawiska UFO. Niektórzy uważają, że to przybysze z alternatywnej "linii czasowej" - innego wymiaru naszego kosmosu albo z równoległego uniwersum. Jeśli z kolei przyjmiemy, że są to mieszkańcy innych planet oznacza to, że musieli oni osiągnąć poziom pozwalający na podróże międzygwiezdne. Anomalie czasowe, których doświadczają ludzie w pobliżu UFO sugerują, że budowniczowie tych pojazdów mogą dopuszczać się jakichś manipulacji kontinuum czasoprzestrzennym. "Latające talerze" to nie tak banalne zjawisko, jak sądzi większość ludzi i, by móc je wyjaśnić, potrzeba nowego naukowego podejścia.</field>
  </doc>
  <doc>
    <field name="id">25</field>
    <field name="title">co-sie-wydarzylo-w-starym-mlynie</field>
    <field name="datawydarzenia"></field>
    <field name="miejsce"></field>
    <field name="description">W małej miejscowości żyła wdowa samotnie wychowująca swoją córkę. Mieszkały w domku, do którego przynależał sad i niewielkie poletko. Matka, aby utrzymać siebie i dziecko sprzedawała owoce i warzywa, plony własnej pracy. Zbierała również zioła, z których sporządzała medykamenty leczące różne przypadłości.
Kobieta owdowiała bardzo wcześnie. Jednak była szczęśliwa, bo na tym świecie towarzyszył jej ktoś tak kochający i niezwykły jak jej dziecko. Dziewczyna była śliczną delikatną blondyneczką. Lecz mimo swoich kilkunastu lat zachowała umysłowość dziecka. Kochała zwierzęta, a one okazywały jej niezwykłą ufność. Miała psa, który nie opuszczał jej na krok. Razem z nim spacerowała po łąkach zbierając kwiaty, z których robiła przepiękne bukiety. Życzliwi ludzie, patrząc na nią mawiali – toż to żywy anioł!
I tu kończy się jakże urocza konwencja bajkowa.
Ludzie nieżyczliwi plotkowali, że zielarka urodziła głupkowatą dziewczynę, a szczególnie wrogo nastawieni sugerowali, że takie dziecko to pewnie kara boża. Za co – za czary! Skoro zbiera zioła często przy pełni księżyca, skoro leczy takie choroby, przy których lekarze rozkładają ręce, musi uprawiać czary. To nie jest historia z czasów średniowiecza, tylko z okresu po pierwszej wojnie światowej. Choć uważam, że i dziś nie brak osób gotowych rozpalać stosy dla zielarek. Nauka dowiodła wprawdzie, że wiele ziół osiąga najwyższe stężenie substancji leczniczych właśnie podczas pełni. Jednak to zawsze jakieś urozmaicenie dla znudzonych własnym życiem – podejrzewać, śledzić i osądzać.
Jak wspomniałam, dziewczyna fizycznie rozwijała się znakomicie i wyrosła na wyjątkowo urodziwą panienkę. Niestety piekno stało się przyczyną jej tragedii. Pewnego dnia wybrała się na spacer ze swoim nieodłącznym czworonożnym przyjacielem. Robiło się coraz później, a dziewczyna nie wracała. Zaniepokojona matka wyruszyła na poszukiwanie. W pewnej chwili zobaczyła psa rozpaczliwie usiłującego przegryźć sznur, jakim został przywiązany do drzewa. Wiedziała już, że stało się coś złego. Uwolniła zwierzaka, a ten zaczął biec w kierunku rzeki. Tam znalazła swoją córkę. Pobitą, przerażoną i bezradną. Jeden rzut oka na pokrwawioną odzież wystarczył, aby mieć pewność, że dziewczyna została zgwałcona. Matka zabrała ją do domu. Dziewczyna ciągle powtarzała imiona tych, którzy ją tak okrutnie skrzywdzili. Zawiadomiono władze, z trudem spisano zeznania poszkodowanej. Jak się okazało, sprawcy byli synami ludzi zamożnych. Kiedy doszło do rozprawy sądowej wynajęci przez nich adwokaci żonglowali faktami i udowadniali, że dziewczyna jest niedorozwinięta umysłowo, co stawia pod dużym znakiem zapytania wiarygodność jej zeznań. W tej bulwersującej sprawie zapadł wyrok uniewinniający.
W tym czasie biedna istota, której nie tylko ciało, ale i dusza zostały dotkiliwie okaleczone, wycofała się w głąb siebie. Przestała jeść, słabła z dnia na dzień. Matka robiła, co mogła, niestety na próżno. Społeczność lokalna była bardzo poruszona zarówno uniewinnieniem sprawców, jak i śmiercią dziewczyny, która nastąpiła w niedługim czasie. Nie było cienia wątpliwości, że ci dwaj mają na sumieniu nie tylko jej pohańbienie, ale i morderstwo. Podczas pogrzebu doszło do bardzo dramatycznej sceny. Choć każdemu przyzwoitemu człowiekowi wyda się to szczytem bezczelności, gwałciciele pojawili się na uroczystościach żałobnych razem ze swoimi rodzinami. Być może próbowali zmazać piętno zbrodni, jakiej się dopuścili. Kiedy weszli, przez kościół, który dosłownie pękał w szwach, przeszedł pomruk oburzenia. Ksiądz z lękiem spoglądał w stronę udręczonej kobiety. Nie chciał, aby pod wpływem afektu wypowiedziała słowa, których mogłaby żałować.
Jednak ona siedziała bez ruchu, nieobecna. Przez całe nabożeństwo atmosfera zagęszczała się. Kilku mężczyzn wyszło z kościoła wcześniej, a ponieważ agresywnie odnosili się do sprawców powstała obawa, że dopuszczą się linczu. Na szczęście znalazły się osoby, które chłodziły te gorące głowy.
Wyprowadzono trumnę, a kiedy zaczął formować się kondukt żałobny, matka dziewczyny podeszła do jej oprawców i powiedziała: "Zanim rok od dzisiaj upłynie, wyrównamy rachunki, sprawiedliwość ludzka zawiodła, ale znam inną, bardziej skuteczną".
W pierwszej chwili obaj młodzieńcy poczuli strach, ale z czasem im przeszło. Żyli sobie spokojnie i nie przywiązywali już żadnej wagi do słów rozżalonej, zbolałej kobiety. Pewnego letniego wieczoru razem z kolegami urządzili sobie pijacką libację w starym młynie. Powynosili z domów różne trunki i zakąski – hulaj dusza, piekła nie ma. Po północy część biesiadników wróciła do domów, ci dwaj zostali, jako że koniecznie chcieli udowodnić kolegom swoje "możliwości". Kiedy ich rodzice zorientowali się, że synowie nie wrócili na noc, wszczęli poszukiwania. Jak to się mówi: po nitce do kłębka, przepytując kolegów trafili do starego młyna. Znaleźli tam obu chłopaków. Byli zszokowani i przerażeni. Jeden osiwiał, drugi jąkał się. Nikt nie wie, co przeżyli i widzieli tej nocy. Wiadomość o całym zajściu rozniosła się po okolicy w błyskawicznym tempie. Z wiadomych względów oczy wszystkich zwróciły się w stronę zielarki, a ta zachowywała się jak gdyby nigdy nic. Żyła jeszcze wiele lat pomagając ludziom. Nie wiadomo, czy wydarzenia w młynie miały związek z tym, co powiedziała podczas pogrzebu córki. Nikt sprawy nie roztrząsał. Młodzieńcy bez dwóch zdań pokutowali za swój haniebny postępek. Koniec końców jąkający się chłopak wyjechał do innego miasta i złożył śluby zakonne. Jego kolega do końca życia uchodził za zamkniętego w sobie dziwaka. Podobno ten osiwiały chłopak, podczas drugiej wojny światowej wstąpił w szeregi partyzantów. Podejmował się bardzo niebezpiecznych zadań. Jakby szukał śmierci. Jeden z jego przełożonych zażartował mówiąc: "Nie zaglądaj do studni przy pełni, bo diabła zobaczysz". Odpowiedź była zaskakująca: "Diabła to ja już widziałem".</field>
  </doc>
  <doc>
    <field name="id">26</field>
    <field name="title">co-straszy-w-edynburgu</field>
    <field name="datawydarzenia">roku 1989, 2003 r, 2001 r</field>
    <field name="miejsce">w Szkocji</field>
    <field name="description">Każde miasto ma swoją historię i lokalne legendy. Im jest starsze, tym więcej mitów wokół niego narasta. Szczególną popularnością cieszą się opowieści o zjawach i nawiedzających stare budynki duchach. Jednym z najbardziej nawiedzonych miast Europy (a być może i na świecie) jest Edynburg. Na tamtejszym uniwersytecie można nawet podjąć studia na kierunku psychologia - ze specjalnością... parapsychologia.
Początki tego miasta sięgają obronnej twierdzy zbudowanej przez Edwina, króla Nortumbrii. Jednak ludzie mieszkali w tym miejscu już wcześniej. Serce miasta dzieli się na starą i nową część. Old Town budowane było od wczesnego średniowiecza, zaś dzielnica New Town powstała w XVIII wieku. Stare miasto to sieć małych, wąskich i krętych uliczek. To tu właśnie znajduje się Zamek, Pałac Holyrood i Katedra St Giles. Nowe miasto było odpowiedzią na potrzeby mieszkańców, którzy dość mieli ciasnoty i brudu Old Town. Stare dzielnice pełne są historii. Zabytkowe budynki były świadkami dramatycznych wydarzeń, dlatego też wiele z nich jest nawiedzonych. Tutejsze duchy można spotkać prawie wszędzie.
Pomiędzy Starym i Nowym Miastem znajduje się Princes Street Gardens. Jest to park, który powstał na błotnistych terenach po jeziorze Nor Loch. Jezioro to w czasach średniowiecza wysychało, powoli zamieniając się w bagno. Odprowadzano do niego ścieki z miasta. To właśnie w tym bagnie ówczesne sądy sprawdzały swoje podejrzenia wobec czarownic. Podejrzane o czary wrzucano do wody - jeśli wypłynęły, były winne, jeśli utonęły, traktowano to jako dowód ich niewinności. Szacuje się, że w ten sposób życie straciło 300 osób. Tu również dokonywano egzekucji za inne przestępstwa. Było to też miejsce wielu samobójstw i zabójstw. Dopiero w XVIII wieku bagna osuszono i zamieniono w park.
Edynburski zamek słynie nie tylko ze swojej urody. Jest też podobno najbardziej nawiedzonym miejscem w Szkocji. Przeprowadzone w nim badania wykazały, że w ponad połowie jego pomieszczeń ukazywały się duchy. Zamek z ulicą Royal Mile łączy sieć podziemnych korytarzy. Niegdyś postanowiono je zbadać. Wysłano młodego chłopca - dudziarza, żeby przeszedł przez nie. Miał cały czas grać, żeby było wiedomo, gdzie jest. Jednak nagle granie ustało. Nigdy nie odnaleziono nieszczęsnego muzyka, jednak w podziemiach zamku co jakiś czas słychać, jak ktoś gra na dudach...
Lochy to, podobnie jak w innych zamkach, miejsce kaźni wielu więźniów. Obecnie zwiedzający twierdzą, że wywołują w nich nieprzyjemne doznania. Mają uczucie czyjejś obecności, skarżą się również na duszności. Panuje tu odczuwana przez wszystkich zła atmosfera. To tu właśnie więziono skazane na śmierć czarownice.
Kolejnym miejscem, które warto zwiedzić, a które słynie z nawiedzenia, jest Mary King’s Close. Jest to część Starego Miasta, nazwana od imienia córki XVII-wiecznego właściciela okolicznych budynków - Alexandra Kinga. Ta siedmiokondygnacyjna niegdyś plątanina wąskich, wielokrotnie przebudowywanych uliczek, mieszkań i podziemnych korytarzy, była miejscem zamieszkania najbiedniejszych obywateli Edynburga. W czasie epidemii dżumy wejścia Mary King’s Close zostały zamurowane, grzebiąc żywcem jego mieszkańców. Później część nadziemną częściowo rozebrano, a podziemia zostały zamknięte aż do roku 1989. Od 2003 roku udostępniono ją do zwiedzania.
Mary King’s Close było świadkiem wielu ludzkich dramatów. Na porządku dziennym były tu gwałty i morderstwa. Kompleks zbudowano na bagnach i krążyły plotki, że przez działanie ulatniających się z nich gazów, ludzie ulegali halucynacjom. Informacje o duchach w tym miejscu pojawiały się od początku jego istnienia. Decyzja o zamurowaniu wejść była tragiczna dla ponad sześciuset mieszkańców. Część z nich zmarła na dżumę, pozostali także zeszli z tego świata w męczarniach. Krążyły plotki, że grabarze, chcąc ułatwić sobie pracę, cięli ciała zmarłych na kawałki i wyrzucali je przez okna lub wmurowywali w ściany. Trudno dziwić się, że ich duchy nadal przebywają w tym koszmarnym miejscu.
Odwiedzający Mary King’s Close turyści czują się tu bardzo źle. Często zdarzają się w tym miejscu zasłabnięcia. Widuje się tu przenikające przez ściany postaci, wiele osób mówi o duchu płaczącej małej dziewczynki. Ludzie odczuwają nagłe spadki temperatury, a na zdjęciach widać orby. Czasem pojawiają się tu także zjawy zwierząt.
Kolejnym słynącym z nawiedzenia miejscem jest cmentarz Greyfiars. Na grobach montowano kraty, które uniemożliwiać miały okradanie grobów czy sprzedaż ciał do szkoły medycznej. Na cmentarzu miało miejsce wiele zdarzeń określanych jako kontakty z duchami. Zwiedzający czują się tam nieswojo, doświadczają bezpodstawnego lęku, a nawet paniki. Często zdarzają się zasłabnięcia. Czują dotknięcia niewidzialnych rąk, nagłe obniżenia temperatury. Pewna kobieta na oczach świadków została brutalnie zepchnięta ze schodów.
Jedna z powtarzanych od lat opowieści mówi o grobowcu sędziego George’a MacKenzie - Czarnym Mauzoleum. Słychać tam różne dziwne odgłosy, przedmioty same się przesuwają, a wielu odwiedzających zostało podrapanych lub uderzonych na tyle mocno, że pojawiały się siniaki. Miejscowi mówią o straszącym tam duchu George'a MacKenzie.
W 2001 roku, w ramach Międzynarodowego Festiwalu Nauki, psycholog dr Richard Wiseman, przeprowadził jedne z największych na świecie badań zjawisk paranormalnych. 240 ochotników przez 10 dni miało odwiedzać nawiedzone miejsca. Badani nie wiedzieli, gdzie można “spodziewać” się duchów. Każdy z nich był starannie monitorowany. Wyposażono ich w czujniki magnetyczne, kamery termowizyjne, czujniki temperatury, noktowizory i inne sprzęty niezbędne do pracy łowcom duchów. Prawie połowa z tej grupy zgłosiła, że odczuwa zjawiska paranormalne. Większość odczuć odnotowywano w miejscach powszechnie określanych jako nawiedzone. Uczestnicy eksperymentu twierdzili, że widzieli szare zjawy, czuli się obserwowani, dotykani, a nawet szarpani, rejestrowali też nagłe spadki temperatury. Jedna z osób czuła, ze coś niewidzialnego ją parzy (na ramieniu miała nawet stosowny ślad). Wiele osób widziało postać w skórzanym fartuchu. Jedna z kobiet biorących udział w eksperymencie zgodziła się zostać sama na noc w lochu w podziemiach pod South Bridge. Zostawiono tylko kamerę, która nagrywać miała to, co się w pomieszczeniu dzieje. Kobieta zaraz po wejściu do lochu wybuchnęła płaczem. Nie mogła się uspokoić nawet długo po opuszczeniu strasznego miejsca. Twierdziła, że w rogu pomieszczenia słyszała oddech, który robił się coraz głośniejszy. Wydawało jej się, że obok niej rozbłyskało światło. Kamera zarejestrowała dziwne zamglenia i zmiany intensywności światła. Widać też zielone orby.
Niezależnie od tego, czy wierzymy w zjawiska nadprzyrodzone czy też nie, warto zwiedzić tak stare i piękne miasto jak Edynburg. W miejscach, które uznawane są za nawiedzone, przewodnicy uprzedzają o tym i proszą o zgłaszanie zauważonych w trakcie zwiedzania anomalii. Tworzone są spisy edynburskich duchów i ich manifestacji. Tak uprzedzony, nawet największy sceptyk z pewnością poczuje działanie zjawisk paranormalnych. To z pewnością niezapomniane przeżycie.</field>
  </doc>
  <doc>
    <field name="id">27</field>
    <field name="title">co-wiedzial-phil-schneider</field>
    <field name="datawydarzenia">1996 r, w 1947, 1994 r, 1979 r</field>
    <field name="miejsce">w Bethesda, na Pacyfiku, w Newadzie, w Nowym Meksyku, na You</field>
    <field name="description">Na początku 1996 r. Philipa Schneidera znaleziono na podłodze w jego mieszkaniu. Była to spodziewana śmierć. Mówiono, że mężczyzna - podający się za byłego rządowego pracownika - wiedział i mówił za dużo. A były to rzeczy, które nawet największemu zwolennikowi teorii spisku mogły namieszać w głowie…
Publicyści poruszający "śliską" tematykę tajnych wojskowych i rządowych projektów raz na jakiś czas natrafiają na informatorów "grubego kalibru", którzy o wielu sprawach mówią otwarcie, nie dbając o zachowanie anonimowości. Ich relacje wywołują zwykle radykalnie skrajne oceny. Jedną z takich osób był Philip Schneider - były inżynier opowiadający o podziemnych obozach pracy, potyczkach z kosmitami i wielu dziwnych sprawach, które jeżyły włos na głowie. Skąd o tym wszystkim wiedział i kim naprawdę był?
Pakt z obcymi i podziemne bazy
Phil Schneider urodził się prawdopodobnie w 1947 r. w szpitalu wojskowym w Bethesda (Maryland) jako syn byłego kapitana niemieckiej łodzi podwodnej, który po wojnie przeszedł na stronę Amerykanów i brał udział m.in. w testach jądrowych na Pacyfiku. O młodym Schneiderze nikt nie słyszał do ok. 1994 r., kiedy nagle "ujawnił się" twierdząc, że przez kilkanaście lat pracował na rządowym kontrakcie jako geolog. Prace budowlane, w których brał udział były ściśle tajnymi, ukrywanymi przed społeczeństwem projektami mającymi na celu stworzenie sieci podziemnych baz wojskowych.
Schneider mówił, że jego głównym zadaniem było przygotowywanie środków wybuchowych, które pozwalały na wydajniejsze i szybsze tworzenie jam pod wojskowe instalacje - laboratoria i fabryki (takie jak słynna "Strefa 51" w Newadzie), a także ultranowoczesne bazy dla marynarki. Była to mniej sensacyjna część jego opowieści. Druga obejmowała barwniejszą tematykę - od pozaziemskich źródeł najnowszych technologii, po tajne pertraktacje z obcymi i płynące z tego zagrożenie dla ludzkości. W pierwszej połowie lat 90., przerażony skalą tego, w czym bierze udział, Schneider zdecydował, że zacznie o tym mówić publicznie.
Ten siwiejący i raczej niepozorny człowiek udzielił serii wykładów odsłaniających kulisy tajnych rządowych operacji. Część z nich jest nadal dostępna w serwisie YouTube. Rzekomy inżynier, który raczej nie był dobrym mówcą, twierdził, że zaawansowane samoloty produkowane w miejscach takich jak Strefa 51 (w tym te wykorzystujące technologię stealth), zostały zaprojektowane w oparciu o wiedzę uzyskaną od… pozaziemian.
- Za rządów Eisenhowera, doszło do zawarcia interesującego układu na linii obcy - ludzie o kryptonimie "Grenada 1954" - mówił Schneider podczas jednego z wystąpień. - Kosmici mieli rzekomo wymienić się z nami wiedzą technologiczną uzyskując pozwolenie na okazjonalne przeprowadzanie testów na ludziach i krowach. […] Doszło jednak do zerwania umowy. Kosmici to bowiem notoryczni kłamcy - nawet więksi niż my. […] Kosztem pozyskania nowych technologii było znikanie coraz większej liczby ludzi.
Schneider podawał oszałamiające statystki o liczbie obywateli USA, którzy corocznie ginęli bez wieści. Na pracowników rządowych, którzy chcieli dzielić się ze społeczeństwem swoją niebezpieczną wiedzą polował "seryjny samobójca". Schneider dodawał, że pracował w kilkunastu z ponad stu dwudziestu podziemnych baz o różnym przeznaczeniu. Instalacje te - położone na głębokości kilku tysięcy metrów - przypominały miasta i dysponowały nawet własną koleją.
- Myślę, że gdybyśmy zostali zaatakowani przez wrogie siły, nagle okazałoby się, że istnieje wiele podziemnych baz […] - Są one najprawdopodobniej przeznaczone na podziemne obozy koncentracyjne oraz ukryte fabryki pracujące dla NWO (Nowego Porządku Świata) - mówił.
Potyczka z kosmitami
Jądro dziwnych opowieści Schneidera stanowiła relacja o wydarzeniach z 1979 r., kiedy pracował on w firmie Morrison - Knudsen wykonującej prace budowlane na terenie pustyni w Nowym Meksyku. Ich zadanie polegało na wywierceniu kilku pionowych szybów, które miały być następnie połączone tunelami. Schneider dbał o dobieranie odpowiednich materiałów do wysadzania pokładów skał. Problem zaczął się, gdy geolodzy natrafili na podziemną jamę…
- 66 agentów służb specjalnych, pracowników rządowych, geologów i tym podobnych straciło wtedy życie - mówił. Mogłem być 67. ofiarą. […] Z jednej z wywierconych dziur wydobywał się dziwny pył i duszące wyziewy, czasem wyciągaliśmy też kawałki metalu z maszyny wiercącej. […] Na dół wysłano ludzi. Spuszczono mnie tam wyposażonego jedynie w pas, na którym miałem przybornik i mały pistolet. […] Na dole, tuż przed sobą, zobaczyłem jednego z "obcych". Nie zastanawiałem się i strzeliłem! - mówił.
W wyniku potyczki między budowlańcami, którzy przebili się do bunkra kosmitów, śmierć poniosło kilkadziesiąt osób. Przeżyły trzy, w tym Schneider, któremu pozostała pamiątka w postaci głębokiej blizny na klatce piersiowej. Trafiony z "broni obcych" doznał poważnych poparzeń i cierpiał na chorobę popromienną. Twierdził, że w przeciwieństwie do pozostałej dwójki ocalałych jakoś doszedł do siebie, jednak do końca życia odczuwał skutki odniesionych obrażeń:
- Napotkana jama pełna była obcych znanych jako "Wysocy Szarzy" - mówił w wystąpieniu. - Zabiłem dwóch z nich. Gdy doszło do starcia, na dole znajdowało się jakieś 30 osób, potem dostarczono 40 kolejnych. Prawie wszyscy zginęli. Byliśmy zszokowani tym, że trafiliśmy na "ich" bazę. Dowiedzieliśmy się potem, że zamieszkują oni Ziemię od bardzo dawna - być może nawet od miliona lat.
Gdy Schneider zorientował się, że rząd USA działa na szkodę obywateli, zdecydował się rzucić pracę i głośno o tym opowiedzieć, narażając się na bycie "na celowniku" służb. Jego inne rewelacje mówiły m.in. o zbombardowaniu przez Amerykanów bazy kosmitów na Pacyfiku, czerpaniu "pozaziemskich pierwiastków" z przechwyconych UFO, sponsorowanym terroryzmie, końcu demokracji oraz planach zniewolenia obywateli w ramach NWO.
Tylko skąd to wiedział?
Specyficzna tematyka i prosty styl wypowiedzi Schneidera trafiały do przeciętnych Amerykanów, którzy wierzyli, że ich rząd nie mówi całej prawdy. Było to jednak za mało, aby przekonać wszystkich. Jego przypadek miał podstawową wadę - przez kilkanaście miesięcy działalności były inżynier nie zrobił absolutnie nic, by w jakikolwiek sposób uwiarygodnić swój przekaz. Z jakichś powodów nie zdążyły zainteresować się nim też mainstreamowe media, które zaledwie kilka lat wcześniej donosiły o jego koledze po fachu - Bobie Lazarze - samozwańczym inżynierze ze Strefy 51, który ujawniał sensacyjne szczegóły o związkach amerykańskiego rządu z obcymi.
Do dziś nie znaleziono dowodów na wiele rzeczy, o których mówił Schneider, w tym na wymienione podziemne bazy. Część spraw, o których wspominał mogła nigdy nie mieć miejsca. Pojawiła się nawet teoria dopatrująca się "spisku wewnątrz spisku". Schneider był bowiem tylko jednym z wielu rzekomych "rządowych pracowników", którzy ujawniali szokujące informacje bez żadnego pokrycia, łatwo przesiąkające do opinii publicznej i przeradzające się w legendy o czarnych projektach. Uważano, że to celowa odgórna praktyka obliczona na wprowadzanie w społeczeństwie zamętu informacyjnego i deprecjonowanie zainteresowania tajnymi działaniami rządu.
Schneider miał przekonać się, że za ciekawe życie płaci się czasem najwyższą cenę. W styczniu 1996 r. jeden z przyjaciół, zaniepokojony jego podejrzanie długim milczeniem, postanowił sprawdzić, czy wszystko z nim w porządku. Jak się okazało, rzekomy ekspert od geologii i poskromiciel obcych nie żył od co najmniej kilku dni. Niektóre źródła podają, że na jego szyi ktoś zacisnął gumową rurkę. Zagadkowa śmierć - według jego zwolenników absolutnie nieprzypadkowa i inspirowana przez dawnych mocodawców - przyczyniła się do narodzin legendy Schneidera. Odpowiedź na pytanie, czy blefował czy rzeczywiście starał się przestrzec ludzkość, zabrał on ze sobą do grobu.
___________
Źródło cytatów: wykłady Phila Schneidera na YouTube.com</field>
  </doc>
  <doc>
    <field name="id">28</field>
    <field name="title">co-zobaczyl-nostradamus</field>
    <field name="datawydarzenia">1999 r, roku 2000, 15 stycznia, 2010 r, 11 lipca, 11 sierpnia</field>
    <field name="miejsce">w Afryce, w Chile</field>
    <field name="description">XVI-wiecznego francuskiego lekarza, astrologa i matematyka Nostradamusa nie trzeba nikomu przedstawiać. Do każdego z nas dotarły już wieści o jego, spisywanych w formie rymowanych czterowierszy, proroctwach. Gdyby zapytać kogokolwiek, jakiego wizjonera jest w stanie wskazać, z całą pewnością usłyszelibyśmy właśnie nazwisko Nostradamusa.
Na czym więc polega fenomen przepowiedni Francuza, skoro po upływie ponad pięciuset lat ich siła nie osłabła?
Proroctwa Nostradamusa przepowiadają dzieje świata od czasów mu współczesnych aż do zmierzchu dziejów. Ich interpretacja nastręcza badaczom wielu trudności. Do dziś nie udało się z całkowitą pewnością wskazać daty wystąpienia poszczególnych wydarzeń. Skomplikowanie przepowiedni było zamierzeniem celowym. Astrolog w obawie przed ingerencją kontrolującej wszelkie druki Inkwizycji, która mogłaby zniweczyć jego przekaz, zastosował ogromną liczbą symboli, anagramów, nawiązań do starożytności. Znawcy ą liczne wysiłki w celu ich wyjaśnienia, ale przekaz nadal pozostaje niejasny.
Jaki przekaz zawiera 72. Czterowiersz Nostradamusa?
Słynny czterowiersz odnosi się do siódmego miesiąca 1999 roku. Wyraźnie wskazuje on, że wówczas z nieba nadejść ma "Wielki Władca Terroru". Nie do końca jasna pozostaje jednak sprawa miesiąca. Zgodnie z dzisiejszym kalendarzem siódmym z kolei miesiącem roku jest lipiec, ale zważywszy na fakt, że jasnowidz wszech czasów zaszyfrował swój przekaz, aby jego treść nie dostała się w niepowołane ręce, francuska liczba siedem (sept) może wprowadzać w błąd.
Podążając tropem kodu, należałoby powrócić do starożytności, a dokładnie do czasów Cesarstwa Rzymskiego podczas panowania Juliusza Cezara i Oktawiana Augusta, kiedy to przeprowadzona został reforma kalendarza. Według starego kalendarza rzymskiego siódmym miesiącem roku był nie lipiec, a wrzesień. Współczesny lipiec i sierpień (siódmy i ósmy miesiąc) wprowadzono pomiędzy czerwiec - szósty, a wrzesień - dawny siódmy miesiąc roku. Zatem sept możemy rozumieć na dwa sposoby: lipiec bądź wrzesień.
Dzisiaj przepowiadany przez Nostradamusa straszliwy czas mamy już za sobą. W żadnym z dwóch prawdopodobnych miesięcy 1999 r. nie doszło do katastrofy. Liczne z proroctw francuskiego jasnowidza wypełniły się, a to o którym mówi czterowiersz 72. - nie. Możemy poddawać w wątpliwość profetyckie umiejętności Nostradamusa lub rozważyć zupełnie inną możliwość, mianowicie, że przekaz błędnie odczytano. Jak wspomniano już wcześniej, znawcy jego pism w oparciu o odczytane czterowiersze i postęp technologiczny w dziedzinie szyfrowania informacji, nadal poszukują kodu, który ich zdaniem wykluczyłby możliwość pomyłki interpretacyjnej.
Gdyby udało się tego dokonać, rozjaśniłoby się wiele niejasnych fragmentów przekazów. Sięgając do innych istniejących źródeł, dotyczących wizji końca świata, wielokrotnie napotykamy ostrzeżenie, że dzień gniewu nastanie, jeśli ludzkość nie poprawi się. Niewyczerpane miłosierdzie i ogromna pobłażliwość dla złych uczynków swoich dzieci jest, jak wiemy, najbardziej uwydatnianą przez religię katolicką cechą Boga. Stwórca kocha człowieka, pokłada ogromną nadzieją w jego nawróceniu się na drogę prawdy i często udowadnia swoją cierpliwość. Kierując wyjaśnienie znaczenia 72. czterowiersza na te tory możemy dojść do wniosku, że być może Bóg przesunął w czasie realizację swojego planu i dał nam kolejną szansę.
Inną kwestią pozostaje fakt, że sposób datowania liczby lat jest sprawą umowną i zależy od przyjętego przez określoną kulturę kalendarza. Nie powinniśmy więc ślepo ufać mowie konwencjonalnych znaków. Być może data ta stanowi tylko jakiś punkt odniesienia? Proroctwo jasnowidza mogło równie dobrze zostać nieświadomie przeinaczone w wyniku licznych przekładów na różne języki. Każdy język rządzi się własnymi prawami i nawet najdoskonalsze tłumaczenie nie oddaje pełnego sensu oryginału.
Słowa przepowiedni wyraźnie wskazują na pojawienie się "Wielkiego Władcy Terroru". Co może kryć się pod tym enigmatycznym określeniem? Jaki sens chciał nam ukazać jasnowidz? Z całą pewnością będzie to zjawisko o ogromnej skali i nadejdzie do nas z kosmosu. Powinniśmy się spodziewać, że wspomniany terror odbije się na kondycji nie pojedynczego państwa, ale całego globu. Jego wielkość polegać może także na długim czasie trwania. W czterowierszu wyraźnie mówi się, że zamieszanie spowoduje ktoś lub coś pojedynczego. Raczej nie będzie ono wynikiem działań konfliktu zbrojnego, w który wciągniętych zostanie wiele państw.
Odosobnionym, zauważalnym i powodującym powszechne poczucie zagrożenia zdarzeniem mogłoby być, nieobserwowane jak dotąd, zbliżenie się do ziemi komety zagrażającej naszemu istnieniu. Potwierdzenia tych obaw odnajdujemy w innych czterowierszach Nostradamusa: 56., gdzie padają słowa: "A potem gdy Księżyc otrzyma towarzysza, cały firmament zacznie się chwiać" oraz 84., zgodnie z którym: "Gdy Księżyc ukryty w głębokiej ciemności, przybędzie rdzawoczerwone ciało niebieskie". Interpretacja wskazująca na niszczycielską kometę, jako narzędzie boskiej kary, wydaje się w tym kontekście nabierać realnego sensu.
Kometa w świetle innych wizji Nostradamusa nie jest jedynym niebezpieczeństwem, jakie może nadciągnąć do nas z kosmosu. Wystarczy tylko sięgnąć do 32. czterowiersza, aby się o tym przekonać. Pojawia się w nim niejasne określenie, a mianowicie ,,siódma skała". Zważywszy na fakt, że kometa jest nie skałą, ale mieszaniną pyłów i niewielkich fragmentów skalnych i lodowych, powinniśmy wziąć pod uwagę istnienie innego śmiercionośnego obiektu. Dodatkowo proroctwo zawiera informację, że jego pojawienie zbiegnie się z ukazaniem się komety. Pochodzenie obu zjawisk jest takie samo - mają nadejść z nieba, a ponadto także i w 32. czterowierszu zawarta została niewyjaśniona zagadka symboliki liczby siedem.
Przytoczmy kolejny fragment tego proroctwa: "Gdzie całe dobro, wszystko (…) jest obfite". Te informacje wnoszą nowe światło do rozważań na temat czasu nadejścia zjawisk, wskazując ma pomyślny okres intensywnego rozwoju, obfitości dóbr. Gdyby zamieszkujący XVI-wieczną Francję Nostradamus przeniósł się w czasie, do XXI wieku, postęp cywilizacji oraz poprawa jakości życia zdziwiłyby go. Idąc tym tropem sytuujemy przewidywany przez niego moment w czasach nam współczesnych lub w niedalekiej przyszłości. O ile kometa miała stać się - zgodnie z jego wizją - elementem wywołującym jedynie zbiorową histerię, o tyle dzieło zniszczenia miałoby zostać dokonane za sprawą zagadkowej ,,siódmej skały".
Całości tragicznych wydarzeń dopełnia 46. czterowiersz drugiej centurii. Wspomina się w nim o czekających ludzkość "wielkich trudach", ale kiedy one dobiegną kresu, czeka nas coś o wiele większego. Przerażeniem napawają słowa: "krew", "głód", "żelazo", "zaraza", "ogień widziany na niebie", które pozwalają snuć rozważania, że rozwiązanie zagadki ukrywa się pod postacią ogromnego konfliktu zbrojnego. Odwołując się do historii, a zwłaszcza do przełomowego i obfitującego w tragiczne wydarzenia XX w., najstraszniejszym z doświadczeń okazała się druga wojna światowa. Oprócz zniszczeń na niespotykaną dotąd skalę i ogromnych strat ludności, była ona największym konfliktem zbrojnym w całej historii świata.
Zasięgiem swoich działań objęła prawie całą Europę, wschodnią i południowo-wschodnią Azję, północną Afrykę, część Bliskiego Wschodu i wszystkie oceany. Gdyby doszło do wybuchu trzeciej wojny światowej, przy rozwoju współczesnej technologii możemy łatwo wyobrazić sobie, jak ogromną skalę zniszczeń by przyniosła.
Według Nostradamusa kometa miała zbliżyć się do ziemi tuż przed rozpoczęciem się nowego, trzeciego tysiąclecia, a więc w okolicach roku 2000, w niedługim czasie po niej powinna wybuchnąć wojna. Niektóre elementy układanki Nostradamusa już wyjaśniono, inne nadal piętrzą trudności interpretacyjne. Dopiero życie zweryfikuje, co jasnowidz miał na myśli używając w opisie konfliktu także słów: "deszcz" i "mleko".
Inny, 34. czterowiersz nawiązuje do znanego wszystkim zjawiska zaćmienia słońca. Zdarzenie tego rodzaju nikogo nie dziwi, można je obserwować w odstępach kilkumiesięcznych w różnych obszarach świata. Wystarczy tylko wspomnieć dwa ostatnie: obserwowane 15 stycznia 2010 r. w Afryce, Indiach i Chinach (nazywane największym zaćmieniem obrączkowym XXI w.) oraz zaćmienia całkowite z 11 lipca 2010 r., widoczne w rejonie Północnego Pacyfiku i w Chile.
Spośród rożnych rodzajów zaćmienia Słońca najbardziej rzadkim jest pojawiające się średnio co 400 lat zaćmienie całkowite. Nad Francją, ojczyzną jasnowidza, doszło do niego 11 sierpnia 1999 r. Wraz z nim, zgodnie z tekstem przepowiedni, powinien pojawić się ,,potwór". Nostradamus głosi, że ludzkość nie odczyta należycie danego jej ostrzeżenia i przejdzie wobec niego obojętnie.
Gdy jednak pojawi się realne zagrożenie, dojdzie do wszechobecnej paniki i wzrosną ceny produktów, ponieważ każdy w popłochu będzie próbował zaopatrzyć się na niekorzystny czas. W 1999 r. nie wypełniła się przepowiednia. Istnieje kilka możliwości wytłumaczenia: nie udało się prawidłowo zinterpretować jej sensu, a może Bóg zlitował się nad świtem i przesunął wykonanie kary? Powinniśmy baczniej obserwować wydarzenia, bo daty zbijają nas z tropu.</field>
  </doc>
  <doc>
    <field name="id">29</field>
    <field name="title">coraz-blizej-apokalipsy</field>
    <field name="datawydarzenia">1923 r, 1922 r, w 1870, w 1947, w 2013, 1976 r, 3797 r, w 2016, 2025 r, 1975 r, 1977 r</field>
    <field name="miejsce">na Grecję, przed Tabernakulum, w Basenie Morza, w Chrystusie, w Rzymie</field>
    <field name="description">Możemy spodziewać się ataku na Grecję, Włochy, Turcję i inne kraje śródziemnomorskie. Wspomina się także, że bardzo podupadnie międzynarodowa pozycja Francji i Hiszpanii. Na Europę nadciągnąć ma fala "żółtych i czerwonych" wojowników.
Teresa Neumann - protegowana Hitlera
O licznych cudach w życiu bawarskiej stygmatyczki powiedziano już wiele, a mimo tego fenomen tej kobiety nadal zadziwia i budzi kontrowersje. Już od wczesnej młodości Teresie Neumann towarzyszyły nadzwyczajne wydarzenia. Urodziła się w niezamożnej rodzinie krawca. Pewnego dnia, ratując zwierzęta z płonącej stodoły wuja uległa poważnemu wypadkowi. Jej oczy miały już nigdy nie ujrzeć światła dziennego. Utraciła także władzę w nogach. Groziło jej kalectwo. Światło łaski spłynęło na kobietę za pośrednictwem Teresy z Lisoux. W 1923 roku, w dzień beatyfikacji karmelitanki, Neumann odzyskała zdolność widzenia, a dwa lata później mogła już, w pełni sił, stanąć na nogach. Zastanówmy się przez chwilę, jak ogromne wrażenie na świadkach tamtych dni wywołały te, wydawałoby się, nierealne zdarzenia.
Kobieta była również stygmatyczką. Mówi się, że w każdy czwartek o północy rany na jej głowie, rękach, nogach i boku zaczynały krwawić i trwało to nieprzerwanie do godziny 13.00 następnego dnia. W 1922 r. Teresa Neumann przestała jeść. Jedynym przyjmowanym przez nią pokarmem była Komunia Święta. Cztery lata później całkowicie zrezygnowała z nawadniania się. Co najdziwniejsze, lekarze nie stwierdzili u niej nigdy ani objawów niedożywienia, ani ubytku masy ciała, ani odwodnienia. Choć informacja o zaprzestaniu jedzenia wydaje nam się oszustwem lub fałszywą plotką podsycającą mity Teresy Neumann, znalazło się wielu świadków, gotowych ręczyć własnym życiem, że wszystkie te niepojęte wydarzenia to rzeczywiście prawda.
W trakcie ekstaz Neumann wędrowała jakby w czasie i własnymi oczami miała widzieć męczeńską śmierć Chrystusa. Wówczas otrzymywała umiejętność posługiwania się językiem aramejskim, którego nie tylko nigdy się nie uczyła, ale też nigdy nie słyszała. Dane jej było poznać przyszłe losy ludzkości. Jedna z wizji odnośnie końca świata wskazuje, że kara boska jest nieunikniona. Zło tkwiące w ludziach osiągnie swoje apogeum. Gniew Boga będzie potężny i dosięgnie wszystkich. Lepiej będzie dla każdego, jeśli umrze wcześniej, niż miałby doczekać tak potwornego czasu. Stwórca będzie wielokrotnie dawał ostrzeżenie, ale ludzie go nie posłuchają.
Życie bawarskiej mistyczki wydaje się tak nierealne, że wielokrotnie liczne komisje naukowe zarówno świeckie, jak i kościelne, poddawały je szczegółowej weryfikacji. Być może będziemy zaskoczeni, ale nie znaleziono niczego, co przeczyłoby fenomenowi kobiety. Badania jedynie potwierdzały prawdziwość cudów. Warto także wspomnieć, że wizjonerka cieszyła się tak dużym szacunkiem w ówczesnych Niemczech, że nawet sam Hitler odczuwał przed nią respekt. Kiedy ogłosiła proroctwo o klęsce III Rzeszy, fuhrer zakazał jakichkolwiek represji w stosunku do kobiety. Czyżby w obawie, że mogłyby one przyśpieszyć realizację proroctwa?
W świetle tych faktów wizja końca świata według Neumann również rysuje się jako bardzo prawdopodobny scenariusz. Powinniśmy zatem obserwować ostrzegawcze znaki z nieba. Prorocy ostrzegają zawczasu, a ostateczny wybór należy do nas…
Franciszka de Biliante - ostrzeżenie przed wojną
Kobieta zasłynęła przede wszystkim z tego, że w niespokojnych czasach pierwszej wojny światowej z pełnym oddaniem poświęciła się opiece nad jeńcami wojennymi. Ludzie, z szacunku dla dobroci i miłosierdzia kobiety, nazywali ją "drugą świętą Elżbietą". De Biliante posiadała także umiejętność łatwej nauki języków obcych - biegle władała aż pięcioma. Ponadto posiadła tak dużą znajomość Biblii, że żaden z wersetów tej księgi nie był dla niej tajemnicą. W roku, który stał się ostatnim w jej życiu, doświadczyła objawienia dotyczącego przyszłych dziejów świata. Poruszona do głębi, podzieliła się tym z miejscowym kardynałem. Jaki więc obraz miała przed sobą de Biliante, klęcząc przed Tabernakulum, skoro tak nią wstrząsnął?
W jej wizji wyraźnie mówi się, że potężny, posiadający liczne zbrojenia kraj, zaatakuje któreś z państw położonych w Basenie Morza Śródziemnego. Państwo to z pewnością posiadać będzie duże znaczenie, skoro agresja wywoła międzynarodowy strach. Możemy spodziewać się ataku na Grecję, Włochy, Turcję, Hiszpanię i inne kraje śródziemnomorskie. Podczas tych tragicznych wydarzeń, za sprawą błagalnych modlitw papieża i męczenników, potęga Rzymu nie zostanie zachwiana. Wspomina się także, że bardzo podupadnie międzynarodowa pozycja Francji i Hiszpanii. Z wizji jednak wyłania się następny, o wiele bardziej niepokojący i pozostawiający wiele do myślenia obraz. Na Europę nadciągnąć ma fala "żółtych i czerwonych" wojowników. Zastanówmy się, co za pomocą tych słów chciał nam przekazać Bóg? Czym jest owo zagrożenie? Czyżby była to armia wysłanników Jezusa Chrystusa, która została powołana, aby unicestwić wszystkich przeciwników? Nie musi to być jedyne rozwiązanie zagadki. Może będziemy mieli do czynienia z gwałtownym napływem rasy żółtej do Europy? To zagadnienie nie jest nam obce.
Od dawna mówi się, że rodzimy rynek europejski wyparty zostanie przez napływ towarów z Azji. W przepowiedni pojawia się także kolor czerwony. Zgodnie z dawną klasyfikacją G. Cuviera, reprezentantami rasy czerwonej byli Indianie. A może pod tymi określeniami kryje się jakich głębszy sens? Czyżby komunistyczne Chiny zaatakować miały Europę? Na razie Azja atakuje Europę nie zbrojnie, lecz handlowo, ale przecież nikt z nas jednoznacznie nie może stwierdzić, co stanie się przy końcu świata. Język proroctw obfituje w metafory, a ich sens odkrywa się dopiero po fakcie. Najazdowi "żółtych i czerwonych wojowników" towarzyszyć będzie dym. Ogarnie on całą Europę i spowoduje śmierć bydła. Ludzkość czeka głód. Może ekspansja ze Wschodu zrujnuje całkowicie europejską gospodarkę? Do tego stopnia, że Stary Kontynent straci swoją uprzywilejowaną pozycję? Tego też do końca nie możemy wykluczyć… W każdym bądź razie proroctwo mówi o wyludnieniu Europy. Pozostanie niewielu ludzi i oni odnajdą życie w Chrystusie.
Przepowiednie Franciszki odnośnie losów Kościoła katolickiego oraz upadku Adolfa Hitlera i Niemiec okazały się w stu procentach prawdziwe. Czy pozostałe wizje również takie będą?
Berta Petit i morze krwi
Belgijka przyszła na świat w 1870 r. Gdy była małą, pięcioletnią dziewczynką okazało się, że została wybrana przez Boga. Wychodząc z kapliczki, ujrzała dzieciątko Jezus, które z nią rozmawiało. Stało się to początkiem życia podporządkowanego Chrystusowi i jego naukom. Mimo, że Petit była dobrze sytuowana, wybrała zakon, zamiast życia rodzinnego. Kiedy na skutek nieoczekiwanych strat finansowych rodzina kobiety pogrążyła się w ubóstwie, Berta wzięła odpowiedzialność na siebie i nie rezygnując z planu zostania zakonnicą, pracowała na rzecz bliskich.
Objawienie, jakiego doznała Petit w 1947 r. za sprawą Matki Boskiej i Chrystusa, zawiera wizję czasów ostatecznych. Przepowiednia mówi, że "morze krwi zaleje narody". Prawdopodobnie stanowi to zapowiedź jakiegoś konfliktu zbrojnego. Być może będzie nim właśnie trzecia wojna światowa, a może coś zupełnie innego. W wizji nie podaje się konkretnego czasu, ale podkreśla się, że sprawiedliwość musi kiedyś nadejść, bo świat zmierza ku "strasznej zawierusze". Zawierucha ta skłóci ze sobą narody, zniszczy wszelkie porozumienia i przyjaźnie. Świat przekona się, że życie w konflikcie z boskimi przykazaniami nie ma żadnych szans istnienia. Doskonale zdajemy sobie sprawę, że największym zagrożeniem dla człowieka jest drugi człowiek. Historia za każdym razem udowadnia nam, że pycha, chciwość i nienawiść prowadzą nas na skraj przepaści. Jednak to nie człowiek, a Bóg kieruje losami narodów. My możemy go tylko sprowokować do działania przeciwko nam, ale możemy też skierować los ludzkości na inne tory. Wystarczy tylko przez chwilę zatrzymać się i zastanowić… To my prowokujemy wojny, swoim działaniem wpływamy na zmiany klimatu. Jeśli obawiamy się końca, nie dążmy do niego za wszelką cenę…
Eduard Meier - koniec świata w 2013?
W 1976 r. pojawiła się wizja Eduarda Meiera, wnosząca nowe światło do rozważań na temat okresu apokaliptycznego. Co prawda kolejny raz pojawia się w niej teoria, że Ziemię zniszczy obiekt z kosmosu - meteor. Uderzy on w rejon północnego Atlantyku, siejąc śmierć. Najciekawsza część przepowiedni to słowa podające czas tego wydarzenia. Ma do niego dojść "w roku podzielnym przez trzy lub którego suma daje trzy". Enigmatyczna wskazówka nie rozwiewa naszych wątpliwości.W takim razie lata 2011 i 2012 zostają całkowicie wykluczone z tej kalkulacji.
Kolejnym odpowiadającym słowom proroctwa rokiem może być 2013, podzielny przez trzy. Opierając się o proroctwo Nostradamusa, wskazany przez niego 3797 r. okazuje się niezgody z zagadką. Zapewne zastanawiamy się, dlaczego akurat trójka. Po pierwsze jest ona liczbą trzech osób boskich: Ojca, Syna i Ducha Świętego. We wszystkich ważnych religiach, począwszy od starożytności, panteon składa się z trzech najważniejszych bóstw, np.: Ozyrys, Izyda i Horus (Egipt) czy Brahma, Winsznu i Siwa (hinduizm). Od wieków trójka uznawana jest za liczbę doskonałą, zawiera w sobie całokształt rzeczy, gdyż łączy cyfry 1 i 2. Symbolizuje rozwój i harmonię. Znane jest łacińskie przysłowie: "Wszystko, co złożone z trzech jest doskonałe".
A może koniec świata czeka nas w 2016 r. lub 2025 r.? Nie wiadomo. Oba z nich wydają się prawdopodobne, zgodnie z wizją Meiera.
Franceska Leonardi - bomba atomowa unicestwi pięć narodów
W latach 70. XX wieku całe Włochy obiegła wieść o cudownych objawieniach wdowy z Rzymu. Przedstawiamy najważniejsze proroctwa otrzymywane za sprawą Chrystusa od marca 1975 r. do października 1977 r. Jedno z nich wyraźnie podkreśla, że zło w świecie osiągnęło rozmiar znacznie większy, niż w czasach potopu. Do drugiego potopu raczej nie dojdzie, zgodnie z przepowiednią Leonardi, ale na ludzkość przyjdzie inny rodzaj oczyszczenia. Szczególnie doświadczone mają zostać Włochy. Oczyszczenie z grzechów nastąpi za sprawą przerażającego rozlewu krwi. Jak przekazuje Jezus, jest to jedyny sposób na "obmycie z win". Odpowiedzialność za ludzkość spadnie na głowę papieża, który będzie musiał wiele wycierpieć. Proroctwo wywołuje przestrach, kiedy padają w nim słowa, że czasy będą "straszliwe z najstraszliwszych". Zgodnie z innym objawieniem, z powierzchni Ziemi zniknąć ma pięć narodów. Nie ma jednak żadnej wskazówki, które to będą narody. A może kres czeka także i nasze państwo? Proroctwo milczy na ten temat, co jednak nie oznacza, że taki scenariusz trzeba wykluczyć. Zapowiadane jest również nadejście najstraszliwszego w historii świata "płonącego bicza".
Co mogą oznaczać te słowa? Być może dojdzie do niesamowitego pogromu ludzi, skoro według Leonardi wielu ludzi zginie na skutek użycia broni. Wizja wojny jest bardzo realna. Kolejna wskazówka dotyczy czasu trwania owego ,,bicza" - 70 godzin, i skutków jego działania - "grzesznicy zostaną starci w pył". Czy możemy się spodziewać wybuchu bomby atomowej o niespotykanej sile rażenia, która po upływie niespełna trzech dni odsłoni nam przerażający obraz świata?
Kolejna z wizji Leonardi wskazuje na odrodzenie się komunizmu, który od momentu swoich narodzin w samych tylko Chinach uśmiercił ok. 65 milionów istnień, a w ZSRR - 20 mln. Nie wspominając już o liczonych w milionach ofiarach pochodzących z innych krajów świata. Sami zauważamy, że wiele proroctw pokrywa się. Czy pamiętamy wcześniejszą wizję "czerwonych i żółtych wojowników"? Elementy układanki pasują do siebie. Komunizm czasów apokalipsy ma siać biedę, strach i zniszczenia oraz zgładzić wielu rządzących. Agresji wroga towarzyszyć mają gwałty i przestępstwa. Zapowiada się, że jeśli przyjdzie nam tego doczekać, będziemy świadkami czasów, wobec których druga wojna światowa wydaje się niewielkim zagrożeniem.
Przytoczmy fragment kolejnej wizji:
"Nigdy nie widziany ogień spadnie na ziemię i duża część ludzkości zostanie zniszczona […]. Z wyciem i szatańskimi przekleństwami będą wołali do gór, aby ich przykryły, będą próbowali kryć się w pieczarach, ale na próżno".
Czy to kolejne ostrzeżenie przed wybuchem bomby atomowej, przed działaniem której nigdzie nie znajdziemy dobrego schronienia? Nie wiadomo. Bóg donosi nam, że ocaleni znajdą w nim pomoc. Szykuje się także kolejna ekspansja Rosji na kraje europejskie. Zagrozi ona Włochom, ale sama ma zostać zniszczona działaniem ognia. Kolebka kultury łacińskiej uratuje się jednak. Trudno jest jednoznacznie zrozumieć sens tej wizji Leonardi. Jeśli Rosja - nuklearne mocarstwo - zagrozi Europie, to w ostateczności ucieknie się do użycia najstraszliwszej broni. Nie zostało to jednoznacznie powiedziane, ale, jak wiadomo, rozwoju wypadków nikt nie jest w stanie przewidzieć.
Inne przepowiednie Leonardi powtarzają obrazy znane z wielu innych proroctw: wielka rewolucja w Rzymie, kara dla papieża, potężne ciemności, wielkie zniszczenia, osuwanie się gór, wybuchy wulkanów, potężne konstrukcje obrócone w gruzy. Gdybyśmy przyjęli, że każda z przepowiedni mówi o tym samym, tylko w inny sposób lub skupia się na poszczególnym wydarzeniu, być może odsłoniłyby się przed nami nowe fakty.</field>
  </doc>
  <doc>
    <field name="id">30</field>
    <field name="title">cud-czy-mistyfikacja</field>
    <field name="datawydarzenia">24 czerwca, 1981 r, w 1982, 1985 r</field>
    <field name="miejsce">w Medjugorie, w Rzymie, w Europie, na Medjugorie</field>
    <field name="description">Objawienia w Medjugorie budzą wiele kontrowersji. Często mówi się, że tak naprawdę wcale nie mamy do czynienia z cudem. Kościół do tej pory nie uznał ich autentyczności. Jakich kryteriów nie spełnia?
Trzydzieści lat temu, 24 czerwca 1981 roku doszło do pierwszych objawień w miejscowości Medjugorie. Ojciec Livio Fanzaga zna osoby, którym ukazała się Matka Boska. Swoje przemyślenia opisał w książce "Proroctwo o końcu świata. 10 tajemnic Medjugorie". Przeczytaj rozmowę z o. Livio i dowiedz się więcej.
W jaki sposób dowiedział się Ojciec o objawieniach w Medjugorie, co przede wszystkim uderzyło Ojca w pierwszych informacjach dotyczących tych objawień?
Po raz pierwszy usłyszałem o Medjugorie w 1982 r. od kilku młodych ludzi z mojej parafii. Od razu odniosłem wrażenie, iż oto rozpoczęło się coś wielkiego, co ma związek z obietnicą Matki Bożej Fatimskiej o nawróceniu Rosji, ponieważ Medjugorie leżało w komunistycznej części świata.
Jednak objawienia w Medjugorie budzą wiele kontrowersji. Często mówi się, że tak naprawdę wcale nie mamy do czynienia z cudem. Co więcej, Kościół również nie uznał wydarzeń z Medjugorie za oficjalne. Dlaczego tak jest? Skąd mimo wszystko u Ojca i wielu ludzi przekonanie, że mamy do czynienia z autentycznym objawieniem?
Kościół od samego początku bada te objawienia, a teraz nawet do tego celu powołano specjalną Międzynarodową Komisję z siedzibą w Rzymie, która podlega Kongregacji do Spraw Wiary, a ta z kolei Ojcu Świętemu. Nigdy w dziejach objawień nie miała miejsca podobna sytuacja, świadczy ona o tym, iż Kościół traktuje Medjugorie bardzo poważnie. Trzeba też pamiętać, że Kościół nigdy nie wypowiada się definitywnie zanim objawienia nie dobiegną końca.
Wsparciem dla wiarygodności tych objawień są osoby otrzymujące je. Są to wierni świadkowie, trwający w wierze, którzy ani razu przez 30 lat nie popadli w jakiekolwiek sprzeczności. Argumentem na rzecz autentyczności objawień jest również wiara całej wioski i parafii, pomimo 10 lat prześladowań ze strony komunistycznego reżimu. Najwyższa duchowa wartość orędzi wytycza drogę świętości dla całego Kościoła. Owoce, jak chociażby nawrócenia, uczyniły z Medjugorie konfesjonał świata. Sam osobiście znam od 1985 r. osoby otrzymujące objawienia i jestem przyjacielem kilku z nich. Nigdy nie dostrzegłem niczego, co choć w najmniejszym stopniu wzbudziłoby moją wątpliwość.
Jakie zatem kryteria stosuje Kościół przy określaniu autentyczności objawień?
Kościół w pierwszej kolejności weryfikuje owoce duchowe, według ewangelicznego kryterium dobrego drzewa, które wydaje dobre owoce. Dlatego też międzynarodowa komisja po raz pierwszy przesłucha osoby widzące i zweryfikuje przesłania. Prawdziwym dowodem na autentyczność objawień w Medjugorie będzie jednak wypełnienie się wszystkich dziesięciu tajemnic, z których każda zostanie ogłoszona trzy dni przed jej wypełnieniem się.
Matka Boża obok orędzi kierowanych każdego dnia, trojgu widzącym przekazała właśnie dziesięć tajemnic, pozostałym trzem jak na razie objawiła dziewięć z nich. Jak Ojciec uwypukla każda z tajemnic ma zostać podana do publicznej wiadomości na trzy dni przed jej wypełnieniem. Ojcze, co wiemy na chwilę obecną o dziesięciu tajemnicach?
O dziesięciu tajemnicach wiadomo tylko tyle, że pierwsze dwie to ostrzeżenia skierowane przede wszystkim do Medjugorie. Trzecia dotyczy znaku na górze pierwszych objawień, znaku widzialnego, niezniszczalnego, pięknego, który pochodzi od Pana i którego celem jest potwierdzić prawdę objawień. Matka Boża wysłuchała modlitw, aby siódma tajemnica była mniej bolesna. Tajemnice dotyczą Kościoła i świata. Fakt, iż w odróżnieniu od Fatimy, zostaną objawione na trzy dni przed ich wypełnieniem się, jest wielką łaską, ponieważ daje to każdemu człowiekowi możliwość dokonania wyboru.
Wspomniał Ojciec, że od 1985 roku spotyka się z widzącymi z Medjugorie - osobami, doświadczającymi szczególnej łaski objawień Maryi. Jaki wpływ miały i nadal mają objawienia Matki Bożej na ich życie osobiste?
Osoby widzące mają rodziny i są zwyczajnymi ludźmi, prowadzącymi całkiem zwyczajne życie, jak przystało na chrześcijan żyjących w chrześcijańskich rodzinach. Niemniej jednak ich życie to służba Matce Bożej, a oni są jej wiernymi i pokornymi świadkami. Nie brak im mądrości, którą od wielu lat czerpią z objawień Matki Bożej.
Pierwsze wrażenie sugeruje, że proroctwa Maryi są przepowiednią katastrof, ale jednak mimo wszystko - co Ojciec podkreśla - jest to orędzie nadziei. Na jakiej podstawie możemy tak sądzić?
Tajemnice mówią o czasie próby dla Kościoła i dla świata. Matka Boża jest tutaj, aby nam pomóc przezwyciężyć ten trudny czas w dziejach świata i zaprowadzić nas do Boga. Jeśli świat przyjmie Jezusa Chrystusa, Króla Pokoju, wiek ten stanie się wiekiem pokoju i dobrobytu.
Jakie jest sedno objawień w Medjugorie?
Głównym przesłaniem Medjugorie jest to, że Matka Boża istnieje, jest żywa, obecna pośród nas i pomaga nam. Oznacza to, że chrześcijaństwo jest religią prawdziwą, że Jezus Chrystus jest jedynym Zbawicielem świata i że Niebo to jedyny cel, do którego powinniśmy dążyć.
Maryja wzywa nas, abyśmy strzegli się szatana, który chce zająć miejsce Boga. Wskazuje, że jeżeli samych siebie wybieramy w miejsce Boga to tym samym wybieramy szatana. Przed czym tak naprawdę przestrzega Maryja? Jak możemy przełożyć treść objawień na realne zagrożenia?
Matka Boża przestrzega nas przed budowaniem świata bez Boga, bo to prowadzi do nieszczęścia, jest także wielkim zagrożeniem dla naszej przyszłości i wiecznego zbawienia. Błogosławiony Jan Paweł II przestrzegł nas, iż grozi nam samozagłada. Świat bez Boga to świat pozostający we władzy szatana, tworzonych przez niego złudzeń i kłamstw. Szatan przy pomocy ludzkiej pychy i zdradzieckich rejonów nauki pragnie zniszczyć planetę, na której żyjemy i położyć kres dziełu Bożemu. Matka Boża staje pośród nas jako Królowa Pokoju, by zniszczyć złego ducha.
Zgłębienie przesłania Maryi pokazuje, że przyszłość świata w dużej mierze zależy od człowieka. W jaki sposób ludzie winni potraktować to "ostatnie ostrzeżenie Maryi"?
Matka Boża nieustannie powtarza, że dzisiaj jest czas na nawrócenie, potem będzie za późno. Trzeba natychmiast wrócić do wiary, do modlitwy i do przestrzegania przykazań.
Zwraca Ojciec uwagę, że w ogóle objawienia Maryi w ostatnich czasach mają przede wszystkim miejsce na kontynencie Europejskim. Przeprowadza Ojciec ciekawą analizę. Zatem jaki jest najważniejszy powód objawień Matki Bożej właśnie w Europie?
Europa to kontynent o starożytnych korzeniach chrześcijańskich, który dał światu Chrystusa. Teraz jednak Europa wyrzeka się wiary. Widać w tym działanie szatańskiego węża, którego głowę zdepcze jednak Matka Boża.
W swojej publikacji dotyka Ojciec również ważnego wątku mianowicie związku pontyfikatu Ojca Świętego Jana Pawła II z objawieniami w Medjugorie. Czy mógłby Ojciec przedstawić najważniejsze nici łączące te objawienia z Papieżem Polakiem.
Matka Boża posłużyła się Janem Pawłem II, by wypełnić swoje proroctwo o upadku komunizmu i nawróceniu Rosji. I to właśnie dzięki Janowi Pawłowi II rozpoczął się wielki tryumf Niepokalanego Serca Maryi. Niemniej jednak najtrudniejszy moment ciągle przed nami: ale Jan Paweł II opiekuje się nami z Nieba.
Lektura książki "Proroctwo o końcu świata" pokazuje, że każdy powinien poznać jej treść. A jaki zamysł przyświecał jej autorowi, do jakiego odbiorcy kieruje Ojciec swoją pracę?
Książka skierowana jest do wszystkich ludzi, także do niewierzących, aby każdy był przygotowany, gdy nadejdzie chwila próby. Kiedy nastanie czas tajemnic wszyscy ludzie spoglądać będą na Medjugorie.</field>
  </doc>
  <doc>
    <field name="id">31</field>
    <field name="title">cud-ruchomych-posagow</field>
    <field name="datawydarzenia">1985 r, 15 sierpnia, 1998 r, w 2005, w 1524, w 1870, 1995 r</field>
    <field name="miejsce">w Irlandii, w Acerra, w Cork, w Ballinspittle</field>
    <field name="description">Na początku 1985 r. grupka dzieci z Asdee w Irlandii zauważyła, że święte figury z kościoła parafialnego poruszają się. Kilka miesięcy później uwagę całego świata przyciągnęły doniesienia ze wsi Ballinspittle, gdzie w cudowny sposób "ożyła" figurka Madonny z kapliczki. Wkrótce podobne doniesienia zaczęły docierać z innych miejsc globu. Choć żaden z tych cudów nie został uznany przez Kościół, wiele osób do dziś wierzy, że coś tknęło iskrę życia w rzeźby, by dać ludzkości znak…
O cudzie ruchomych posągów - nieznanej do tej pory kategorii zjawiska religijnego - świat dowiedział się niespodziewanie w połowie lat 80. Od tej pory z różnych rejonów globu docierały relacje o figurach Maryi, które wykazywały "oznaki życia". Do posągów, którym przypisywano tą cudowną właściwość ściągały setki tysięcy pielgrzymów, choć Kościół nie patrzył przychylnie na tę formę kultu. Centrum tego zjawiska była Irlandia, gdzie w krótkim czasie odnotowano kilkadziesiąt takich przypadków. Najwięcej uwagi przykuł cud, do którego doszło w kapliczce we wsi Ballinspittle.
Pierwsze poruszenie
W 1985 r. ta niewielka miejscowość w hrabstwie Cork (na południowym wybrzeżu Irlandii) znalazła się na ustach całej Europy. Mimo zimnego i słotnego lata ściągali tam masowo pielgrzymi wierzący w cudowną moc posągu Matki Boskiej z tamtejszej kapliczki, który według relacji miał się… poruszać. Gipsowo-betonowa figura powstała w latach 50. i posiadała aureolę z żarówek. Pod koniec lipca, przechodząca obok niej młoda dziewczyna, Clare O’Mahony, przypadkiem zauważyła, że Madonna się kołysze. Od razu pobiegła powiedzieć o tym matce, Katerine, która również widziała, jak pierś posągu unosi się: "Ona oddychała! Wyglądało to tak, jakby żyła" - powiedziała kobieta magazynowi "People".
Na wieść o cudzie wokół figury zebrała się grupa miejscowych. Tłum gęstniał z dnia na dzień i na święto Wniebowzięcia NMP, 15 sierpnia, do Ballinspittle przybyło ok. 25 tys. ludzi. Wielu twierdziło, że półtorametrowa figura naprawdę się porusza - drży, obraca się albo wykonuje jakieś gesty. Niektórzy wierni, klęcząc przed kapliczką stylizowaną na grotę z Lourdes, doznawali mistycznych uniesień, wizji, a nawet uzdrowień. Jedna z najciekawszych relacji pochodziła od policjanta, który dwa dni po pierwszym "poruszeniu" był świadkiem czegoś naprawdę dziwnego.
- Było to coś fizycznie niemożliwego - mówił sierż. John Murray gazecie "The Independent". - Widziałem jak betonowa figura zawisa w powietrzu. Nie kiwała się w przód i w tył, ale lewitowała. Następnego dnia odwiedziłem to miejsce i przyjrzałem się posągowi chcąc sprawdzić, czy aby ktoś nie zrobił sobie ze mnie żartów. Nie znalazłem żadnych linek ani drutów. W 1985 r. przeniknęły się tu dwa światy - realny i mistyczny. Te dziwne rzeczy sprawiły, że ludzie zaczęli się modlić - dodał.
Choć to cud z Ballinspittle zyskał największy rozgłos, wysyp "ruchomych posągów" zaczął się w Irlandii już w lutym 1985 r. Siedmioletnia Elizabeth Flynn z Asdee (hr. Kerry) zauważyła, że figury w jej kościele parafialnym poruszają się. Rewelacje te potwierdził jej brat oraz kilkoro innych dzieci. Podobna rzecz miała wydarzyć się w kapliczce niedaleko opactwa Mount Melleray (hr. Waterford), a także - jak wynikało z szacunków badacza tych fenomenów, Lionela Beera - w blisko 50 innych miejscach na "zielonej wyspie".
Ruchome Madonny
O cudach ruchomych figur donoszono też z innych krajów. W 1998 r. do drzwi 57-letniej Raquel Fernandez z Corpus Christi (Teksas) zapukała poruszona nieznajoma twierdząc, że figurka Maryi z jej przydomowej kapliczki poruszyła się. Obie kobiety miały wkrótce zobaczyć, że tani gipsowy posążek ze sklepu z dewocjonaliami rusza głową, otwiera oczy, a nawet wykonuje drobne "kroki". Niedługo potem dom kobiety stał się celem tak tłumnych pielgrzymek, że figurkę musiano przenieść do miejscowego kościoła.
Jeden z oryginalniejszych przypadków miał miejsce w 2005 r. w Acerra k. Neapolu, gdzie według grupy wiernych gipsowa figura Matki Boskiej Płaczącej przez kilka dni poruszała nogami i rękoma. Pierwszymi świadkami tego zjawiska mieli być członkowie ekipy sprzątającej kościół, którzy bali się jednak o tym mówić. Według relacji, kończyny posągu momentami "miękły" i wydawały się w pełni cielesne. Pogłoski mówiły nawet, że komuś udało się sfilmować cud.
Sięgając do historii odkryjemy kilka innych relacji o figurach ożywianych nadprzyrodzoną mocą. Wątek ten pojawia się w mitologicznej opowieści o Pigmalionie, który wyrzeźbił z kości słoniowej idealną kobietę, Galateę, w którą iskrę życia tknęła Afrodyta. Pierwsze doniesienie o świętej figurze, która mrugała oczyma i ruszała rękami, pochodzi z Brescii (Włochy). Według legendy, cud miał miejsce w 1524 r. na oczach biskupa i tysięcy wiernych. Z kolei w 1870 r. w kalabryjskim Soriano ruchy w przód i na boki wykonywała figura św. Dominika. Znacznie powszechniejsze były jednak przypadki "poruszania się" świętych postaci na obrazach.
Gdzie leży prawda?
Figura z Ballinspittle przyciągająca pątników z różnych krajów, stała się okazją do publicznej dyskusji o stanie wiary Irlandczyków. Władze świeckie, kościelne oraz naukowcy mówili jednogłośnie o masowej histerii. Peter Prendergast - rzecznik rządu dodawał, że "trzy czwarte obywateli Irlandii ma szczery ubaw" z cudu. Krytyczne komentarze nie umniejszały jednak jego popularności. W szczytowym okresie skromną kapliczkę w Cork odwiedzało dziennie po 40 tys. ludzi.
- Jeśli człowiek stoi prosto, zwykle delikatnie kołysze się na stopach, by zachować balans - wyjaśniał mechanizm tamtejszego cudu dr Jurek Kirakowski z University of Cork, który napisał książkę o "ruchomych figurach". - Kark zaczyna też nieco drżeć, gdy wpatrujemy się przez zbyt długo w jeden punkt. Jeśli będziemy tak patrzeć na figurę odniesiemy wrażenie, że się ona porusza. Ruch ciała możemy wziąć za ruch posągu.
Co ciekawe, dziesięć lat po fali ruchomych Madonn, nie mniejsze kontrowersje wywołał inny "posągowy cud", który dotyczył figur hinduskich bóstw. We wrześniu 1995 r. pewien mężczyzna z New Delhi, podczas składania ofiary Ganeśy zauważył, że posąg "spił" mleko z łyżeczki. Gdy wieść o tym rozeszła się po świecie, inni wierni również próbowali poić bogów. Wiele skutecznych podejść zarejestrowano na wideo. Uczeni, którzy przyglądali się tej sprawie doszli do wniosku, że mleko z łyżek zwyczajnie wsiąkało w gips lub kamień, z którego wykonane były posążki. Wierni twierdzili jednak, że cud zakończył się po kilkunastu dniach, gdy nasyceni niebianie nie chcieli już pić.
Wydarzenia w Ballinspittle przyczyniły się do krótkotrwałego duchowego odrodzenia wśród Irlandczyków, choć antropolog Peter Mulholland nazwał je przejawem "wiejskich wierzeń". Kościół nie zajął w tej sprawie jasnego stanowiska (miejscowy hierarcha ograniczył się do komentarza, że należy do tego podejść z "roztropnością i rozwagą"). Religijna saga z Cork doprowadziła do podziałów, a nawet aktów fanatyzmu. Pewnego dnia słynna figura została zaatakowana przez uzbrojonych w młotki zielonoświątkowców. Sugerowano, że to media odpowiadały za podsycanie nastrojów, usilnie promując cud - idealny temat na sezon ogórkowy. Żyjący świadkowie są jednak pewni, że nadprzyrodzone zdarzenie nie było iluzją ani histerią tłumu, tylko znakiem z nieba…
_________________
Cytaty pochodzą m.in. z:
N. Tallant, Ballinspittle statue is still on the move, Independent.ie, 30/03/05.
P. Carlson, Irish Pilgrims Swear Their Statue of the Virgin Shakes, but a Local Priest Remains Unmoved, "People", t. XXIII, 09/09/1985.</field>
  </doc>
  <doc>
    <field name="id">32</field>
    <field name="title">cuda-na-ludzka-miare</field>
    <field name="datawydarzenia">1965 r, w 1974</field>
    <field name="miejsce"></field>
    <field name="description">Każdy z nas w mniejszym lub większym stopniu doświadcza zjawisk nadprzyrodzonych, które tworzy sam. Niechętna zazwyczaj tematyce niezwykłości nauka tym razem stworzyła dla tej umiejętności własną nazwę: apofenia albo pareidolia.
Łotewskiemu psychologowi Konstaninowi Raudive lato 1965 roku upłynęło pod znakiem poszukiwania kontaktów z zaświatami. Codziennie uczony wyciągał z pudełka nową taśmę, ustawiał nagrywanie, a mikrofon umieszczał tuż przy rozregulowanym odbiorniku radiowym. Przez wiele godzin rejestrował trzaski i szumy, które następnie wielokrotnie odsłuchiwał szukając między przypadkowymi dźwiękami szeptów zmarłych.
Niestety głosy zza grobu okazały się wyjątkowo subtelne. Mimo swoich umiejętności technicznych oraz wiedzy językowej Raudive przez całe miesiące słyszał jedynie hałas niedostrojonych stacji radiowych. Dopiero po dłuższym czasie zmarli odważyli się wypowiedzieć pierwsze słowa. "Ludzkie ucho potrzebuje przynajmniej trzech miesięcy, by zacząć wychwytywać takie tony – napisał później Łotysz. – Z początku będą to tylko dźwięki przypominające słowa, lecz niezrozumiałe, dopiero z czasem nauczymy się je interpretować".
Dlatego Raudive nie ustawał w wysiłkach: wzmacniał pożądane dźwięki, nagrywał je raz jeszcze, licząc, że sens wreszcie sam się wyłoni, a duchy zaznaczą swoją obecność. Kiedy uczonemu udało się wreszcie przywołać do siebie swoją zmarłą dziewczynę ze Szkocji, ta powiedziała mu tylko: "All sait dein, Aileen", używając słów z angielskiego, francuskiego i niemieckiego, by zakomunikować: "Twoja Aileen wie wszystko" (nawet jeśli jej wiedza najwyraźniej nie obejmowała zasad gramatycznej poprawności).
Raudive ze zdziwieniem skonstatował, że zmarli chętnie wysławiają się w obcych językach, którymi za życia nigdy nie władali. Na przykład matka psychologa, stuprocentowa Łotyszka wysławiająca się tylko w mowie przodków, w swoje zdania zza grobu wplatała słowa hiszpańskie, włoskie, szwedzkie, niemieckie, zgodne ze standardową wersją łotewskiego i z jego dialektem.
Nie bacząc na lekceważące komentarze innych naukowców Raudive ostatecznie opisał swoje odkrycia w książce, która w angielskim przekładzie nosi tytuł "Breakthrough" (Przełom). Publikacja okazała się bestsellerem i dziennikarze z zapałem wsłuchiwali się w "zjawisko elektronicznych głosów". Efekty tej euforii były jednak znikome. Gdy sprawę głosów postanowił sprawdzić naukowy program BBC "Tomorrow’s World", zaangażowanym w to zasadnie naukowcom udało się uzyskać tylko pojedyncze, niezrozumiałe słowa. Szybko porzucili tę pracę, zniechęceni rezultatami.
Parapsycholog z Cambridge David Ellis przestudiował prace Raudive’a, jednak doszedł do wniosku, że Łotysz oraz jego zwolennicy ulegli tylko własnym wrażeniom. Następnie Imants Barušs, psycholog z Kanady, starał się uzyskać te same wyniki co Raudive, prowadząc badania w warunkach laboratoryjnych, lecz zrezygnował z tej pracy, rozczarowany faktem, że każdy z zaangażowanych w odsłuchiwanie taśm ochotników słyszał różne słowa.
W rzeczywistości Raudive odkrył coś zupełnie innego niż myślał. Co prawda nie udało mu się stworzyć sposobu na komunikację ze zmarłymi, lecz jako efekt uboczny tych badań wykazał, że człowiek jako jedyny z gatunków posiada talent do znajdywania sensu tam, gdzie go nie ma. Zjawiska określanego mianem apofenii czy pareidolii doświadcza w określonym stopniu każdy z nas. Dostrzegamy twarze ukryte w chmurach albo skały o zwierzęcych kształtach. Z tłumu dobiegnie nas wołanie po imieniu, którego nikt do nas nie skierował, czasem wyda nam się, że właśnie zadzwonił nasz telefon, chociaż zarejestrowane przez nas wibracje były niczym więcej jak naturalnym drganiem, jakie powstaje przy chodzeniu.
Niewątpliwie skłonność do nasilonej pareidolii występuje u osób doświadczających halucynacji, a w skrajnym stopniu występuje u chorych na schizofrenię. W klasycznym badaniu Sanforda Mintza i Murraya Alperta wykazano, że ponad 80 proc. pacjentów leczących się psychiatrycznie słyszało dźwięki "White Christmas" w wykonaniu Binga Crosby’ego w szumie rozstrojonego telewizora. Ci, którym się wydaje, że schizofrenicy "stracili kontakt z rzeczywistością" warto przypomnieć, że około 40 proc. całkowicie zdrowych ludzi również usłyszało tę piosenkę.
Ta sama muzyka została wykorzystana już wcześniej przy pierwszych badaniach laboratoryjnych dotyczących halucynacji, jakim ulegają zwyczajni ludzie. Od tamtej pory "White Christmas" słuchano już wielokrotnie w najdziwaczniejszych okolicznościach, co czyni z Binga Crosby’ego najbardziej halucynogennego wykonawcę wszech czasów.
Ostatnio odwołano się do zjawiska apofenii badając skłonność do halucynacji u osób z chorobą degeneracyjną mózgu. Demencja jest przypadłością charakterystyczną dla wieku późnego, która sprawia, że możliwości mózgu zaczynają się obniżać szybciej niż wynikałoby to ze zwykłego procesu starzenia. Eksperyment stwarzał pewne trudności natury metodologicznej, biorąc pod uwagę jego wpływ na myślenie starszych osób i komunikację z nimi, ponieważ nie można było ot tak wypytywać ludzi, "czy coś widzą", bez ryzyka narażania ich na zmieszanie, a nawet halucynacje. Dlatego zespół badawczy z japońskiego Tohoku University stworzył serię niejednoznacznych fotografii z udziałem takich obiektów jak formacje skalne o dziwnych kształtach albo cienie układające się na podłodze w rozmaite wzory. Uczeni przekonali się, że liczba omamów wzrokowych była znacząco większa u chorych z formą demencji znaną jako otępienie z ciałami Lewy’ego (znanej z tego, że towarzyszą jej halucynacje) niż u cierpiących na alzheimera.
Do zagadnienia w sposób mniej kliniczny podszedł szwajcarski neurobiolog Peter Brugger: wykazał, że skłonność do halucynacji wyraźnie wzrasta u ludzi wyznających wiarę w zjawiska nadprzyrodzone i doświadczających niezwykłych wrażeń. Takich osób w żadnym razie nie należy postrzegać jako chorych: przy zwiększonej apofenii dla tych ludzi świat będzie jedynie miejscem pełnym ukrytych znaczeń.
Jednak Raudive nie zgodził się z psychologicznym wyjaśnieniem dla zarejestrowanych przez siebie "wiadomości" i do końca upierał się, że jego głosy pochodziły nie z tego świata. Pod koniec życia zajął się papużką falistą imieniem Putzi, która w swoim śpiewie miała przemycać wiadomości od zmarłych. Łotewski uczony zmarł w 1974 roku, lecz prawdopodobnie zgodnie z własną wolą dalej objawia się tym, którzy chcą mu wierzyć, pośród rozstrojonych trzasków ze swoich taśm.</field>
  </doc>
  <doc>
    <field name="id">33</field>
    <field name="title">cuda-swietych-maronitow</field>
    <field name="datawydarzenia">8 maja, 1828 r, 1 listopada, 1853 r, roku 1859, roku 1977, 22 stycznia, 1993 r, 2004 r, 29 czerwca, 1858 r, 1864 r, w 1871, 1897 r, w 1885, roku 1906, 23 marca, roku 2001, 2012 r</field>
    <field name="miejsce">na Bliskim Wschodzie, w Annaya, w Wigilię Bożego, w Bogu, w Mszy, w Orange, w Padwie, w Bikfaya, w Ghazir, w Maad, w Jego, w Jrabta, w Libanie, w Castel Gandolfo</field>
    <field name="description">Dwaj współbracia dla żartu zamiast oliwy wlali mu do lampy wodę i poprosili go, by zapalił lampę. Ku ich ogromnemu zdziwieniu, woda w lampie… zapłonęła. Zakonnicy poinformowali o sprawie przełożonego...
Pan Bóg często wybiera pewnych ludzi, by stali się szczególnymi świadkami miłości oraz nieskończonego miłosierdzia płynącego od Jezusa Chrystusa. Taką postacią jest św. Charbel Makhlouf, jeden z najbardziej znanych świętych na Bliskim Wschodzie. Budzi on zachwyt przede wszystkim z powodu nadzwyczajnych cudów i znaków, jakie czyni.
Urodził się 8 maja 1828 r., jako piąte dziecko ubogich rolników, w miejscowości Bqaakafra, 140 km od Bejrutu. Nadano mu imię Józef. Mały Józef był ministrantem; prosił często księdza o odrobinę kadzidła, które zanosił do groty mieszczącej się blisko jego domu. Tam, przed małym obrazkiem Matki Bożej, modlił się i zapalał kadzidło. Inne dzieci szły się bawić, a Józef biegał do groty, więc przezywały go świętym, a o "jego" grocie mówiły: "grota świętego".
Tak jak polski święty Stanisław Kostka, który poczuł powołanie do życia zakonnego, mając 14 lat, tak i Józef Makhlouf w tym wieku poczuł wezwanie do kapłaństwa i życia zakonnego. Wstąpił do zakonu maronitów i pierwsze śluby złożył 1 listopada 1853 r., przyjmując imię zakonne Charbel. W roku 1859 otrzymał święcenia kapłańskie. Niespełna rok po nich był świadkiem wielkiej masakry, dokonanej na chrześcijanach. Z rąk muzułmanów i druzów poniosło wówczas śmierć męczeńską 20 tys. ludzi. Mordowano całe rodziny, plądrowano kościoły. Ojciec Charbel, który przebywał w klasztorze w Annaya, pomagał uciekinierom, całym sercem modlił się, pościł w ich intencji.
Na pustelni
W pewnym momencie odkrył w sobie powołanie do życia pustelniczego, ale przez wiele lat nie otrzymał od swych przełożonych zgody na taką formę życia. Uzyskał ją dopiero po 17 latach. Stało się to po niezwykłym wydarzeniu, jakie miało miejsce w klasztorze. Dwaj współbracia dla żartu zamiast oliwy wlali mu do lampy wodę i poprosili go, by zapalił lampę. Ku ich ogromnemu zdziwieniu, woda w lampie… zapłonęła. Zakonnicy poinformowali o sprawie przełożonego. Po tym zdarzeniu Charbel uzyskał zgodę na zamieszkanie w eremie położonym 1350 m n.p.m.
Ojciec Charbel wiedział, że najskuteczniejszym sposobem zmiany świata na lepsze jest najpierw zmiana samego siebie, czyli własne uświęcenie przez zjednoczenie z Bogiem. W eremie przebywał przez 23 lata; mieszkał w pomieszczeniu mającym 6 m kwadratowych. Pod habitem nosił zawsze włosiennicę, spał tylko 5 godzin, nieustannie pościł, nie jadł mięsa ani owoców, żywił się resztkami, pił tylko wodę. Długo modlił się przed rozpoczęciem Eucharystii, a także długo trwał w dziękczynieniu po jej zakończeniu. Najbardziej ulubioną jego modlitwą była adoracja Najświętszego Sakramentu. Do o. Charbela przychodziło wielu ludzi z prośbami i wielu łaski otrzymywało. Pewnego razu przyprowadzono do niego osobę opętaną. Ojciec Charbel położył tylko rękę na jej głowie i natychmiast została uwolniona.
Światło i olej
Umarł, mając 70 lat, po ośmiu dniach agonii, w Wigilię Bożego Narodzenia 1898. Zakonnicy znaleźli jego ciało na posadzce w kaplicy. Kiedy tam weszli, zobaczyli przedziwne jasne światło, wydobywające się z Tabernakulum i otaczające ciało zmarłego mnicha. Gdy go pochowano przy klasztorze, od pierwszego dnia grób oświetlało jasne światło niewiadomego pochodzenia. Wiele osób, widząc to, zaczęło przychodzić do grobu. Światło nie gasło przez 45 kolejnych nocy. Ze względu na bezpieczeństwo, patriarcha kazał przenieść ciało o. Charbela do klasztoru. Kiedy w obecności lekarza i urzędowych świadków otwarto trumnę zakonnika, stwierdzono, że jego ciało nie nosi cech rozkładu, jest elastyczne, jakby zmarły spał. W trumnie znajdowała się też siedmiocentymetrowa warstwa oleju, który wydobył się z ciała. Ojcowie zaczęli go rozdawać, a wierni przykładać w chore miejsca. Tak rozpoczęła się fala uzdrowień. Do kanonizacji, której dokonał Ojciec Święty Paweł VI w roku 1977, otwierano trumnę kilkakrotnie i za każdym razem zbierano wydobywający się olej. Święty Charbel umarł, ważąc zaledwie 52 kg, a oleju z jego ciała wydobyło się ponad 100 litrów.
Uzdrowienie Nouhad
Do dzisiaj udokumentowanych jest ponad 23 tys. cudów, które dokonały się za wstawiennictwem Świętego. Do jego grobu przybywa każdego roku ponad 4 mln pielgrzymów, by prosić o łaski i za nie dziękować. Jednym z najbardziej znanych cudów jest uzdrowienie Nouhad Al-Chami, 59-letniej Libanki, matki 12 dzieci. Po wylewie dostała lewostronnego paraliżu ciała. Dodatkową komplikacją była niedrożność arterii szyjnej - nie mogła mówić ani jeść. Dzieci i mąż jedyną nadzieję pokładali w Bogu. Najstarszy syn Saad wybrał się do grobu św. Charbela, aby tam modlić się o uzdrowienie matki. Było to 22 stycznia 1993 roku. Po powrocie do domu namaścił olejem z grobu o. Charbela szyję chorej. Późnym wieczorem w trakcie modlitwy kobieta zasnęła. Śniła, że przy jej łóżku zjawił się św. Charbel wraz z innym zakonnikiem. Powiedział: Jestem o. Charbel, przyszedłem, aby cię zoperować. Osobiście miałem możność rozmawiać z tą kobietą; mówiła, że bardzo się bała - zakonnicy nie mieli ani narzędzi chirurgicznych, ani środków znieczulających, nic też nie wiedziała o potrzebie operacji. W pewnym momencie poczuła na swej szyi ręce zakonnika i wielki ból, ale nie mogła ani krzyczeć, ani się opierać. Kiedy zakończyli tę niezwykłą operację, posadzili ją na łóżku. Święty Charbel powiedział: Jesteś już zdrowa, możesz jeść i pić, chodzić i pracować. Potem obaj zniknęli w jasnym świetle.
Kiedy Nouhad się obudziła, zobaczyła, że jest w takiej pozycji, jak we śnie. Mogła wstać z łóżka i chodzić po pokoju. Mąż patrzył na to i pytał: - Co ty robisz? - Zostałam uzdrowiona dzięki św. o. Charbelowi… W lustrze zobaczyła, że po obu stronach szyi, która była cała we krwi, ma zszyte rany długości 14 centymetrów. Kiedy później zbadano tę krew, okazało się, że nie ma ona żadnej grupy. Kolejnej nocy ukazał się Libance św. Charbel, mówiąc: Zoperowałem cię, aby ludzie się nawracali widząc, że zostałaś cudownie uzdrowiona. Proszę cię, abyś uczestniczyła w Mszy św. w Annaya 22 każdego miesiąca. Twoje rany będą krwawić.
Wiele jest udokumentowanych uzdrowień. W 2004 r. 54-letnia Francuzka Bernadette Marie Hélene Vernarrat, mieszkająca w Orange, wybrała się z pielgrzymką do grobu św. Charbela. Chorowała na raka piersi i żołądka. Po spowiedzi i Komunii św. w Annaya modliła się przy grobie świętego zakonnika, odmawiając różaniec. Gdy tylko wróciła do Francji, zrobiła badania, które wykazały jej całkowite uzdrowienie. Niedawno podczas mojej modlitwy w Padwie nad opętaną kobietą, kiedy wzywałem wstawiennictwa św. o. Charbela, Szatan przez tę kobietę zaczął krzyczeć: - Charbel, opiekun rodzin - nieee!!!
W Roku Wiary pielgrzymuję po Europie i Polsce, w wielu parafiach przedstawiam sylwetkę św. o. Charbela, modląc się o uzdrowienia i uwolnienia za jego wstawiennictwem. Już dzisiaj mogę powiedzieć, że wiele tysięcy osób rozpoczęło modlitwę za jego wstawiennictwem, obrało go za patrona swojego życia. Jest też wiele nawróceń.
Zakonnica dźwigająca krzyż
Rafka urodziła się 29 czerwca 1832. Od młodości miała zamiar zostać zakonnicą. Wstąpiła do Zgromadzenia Córek Maryi w Bikfaya. Od lata 1858 r. pracowała w prowadzonym przez jezuitów seminarium w Ghazir, m.in. pomagając w kuchni i ucząc się. Po dwóch latach została nauczycielką katechizmu. W 1864 r. w Maad była współzałożycielką szkoły dla dziewcząt. Gdy jej zgromadzenie przeżywało kryzys, kiedyś we śnie ukazali się jej święci: Jerzy, Szymon Słupnik i Antoni Pustelnik, mówiąc: Wstąp do Zakonu Libafskich Mniszek Maronickich. Dzięki wsparciu życzliwych osób, w 1871 r. przyjęto ją do klasztoru św. Szymona al--Qarn w Aďtou, gdzie pozostawała do 1897 roku.
Rafka była piękną, zdrową dziewczyną. Bardzo chciała nieść krzyż wspólnie z Jezusem i uczestniczyć w Jego męce. Pewnej niedzieli w 1885 r., w święto Różańca Świętego, zapytała Jezusa: Dlaczego mnie nie odwiedzasz przez choroby? Została szybko wysłuchana i jeszcze tego wieczoru cierpienie przyszło. Poczuła ogromny ból nad oczami, rozsadzający czaszkę. W jednym momencie straciła wzrok. Zdrowie traciła stopniowo.
W 1897 r. została z kilkoma siostrami przeniesiona do nowo wybudowanego klasztoru św. Józefa w Jrabta.
Gdy była już całkiem niesprawna i nie mogła chodzić, czołgała się ze swej celi do klasztornego kościoła, by uczestniczyć we Mszy świętej. Od roku 1906 miała sprawne jedynie ręce i słuch, zachowała też melodyjny głos. W takim stanie pozostawała przez 5 lat. Cierpienie i ból znosiła, poddając się woli Bożej. Prosiła Jezusa, aby przed śmiercią mogła choć raz zobaczyć współtowarzyszki i klasztor, w którym spędziła wiele lat. Jezus wysłuchał jej prośby - na godzinę odzyskała wzrok.
Częstym nabożeństwem Rafki była modlitwa do sześciu Ran Jezusa. Powtarzała siostrom, aby nie zapominać o tej szóstej ranie, jaka powstała od dźwigania krzyża. O tej modlitwie siostry z klasztoru św. Józefa nie zapomniały do dziś.
Boisz się śmierci? - zapytała przełożona. Nie bój się śmierci, bardzo długo na nią czekałam. Kiedy umrę, Bóg da mi prawdziwe życie… - odpowiedziała Rafka.
Zmarła nad ranem 23 marca 1914. Po trzech dniach na jej grób nocą zaczęło promieniować dziwne światło. Rozpoczęły się cuda.
Gdy przełożona klasztoru zachorowała, Rafka przyszła do niej we śnie i poleciła, by wzięła trochę ziemi z jej grobu, wsypała do szklanki z wodą i wypiła. Część tej ziemi miała przyłożyć do chorych miejsc. Zakonnica uczyniła, jak została pouczona. Uzdrowienie nastąpiło. Odtąd ziemia z grobu św. Rafki stała się źródłem łask, zwłaszcza uzdrowienia z chorób. Chorzy postępowali podobnie: zabierali ziemię z jej grobu, pili ją rozpuszczoną w wodzie lub dotykali chorych miejsc na ciele. Modlili się za jej wstawiennictwem i spożywali odrobinę tej ziemi. Udokumentowano już wiele uzdrowień.
Rafka została kanonizowana przez Jana Pawła II w roku 2001. Jej wstawiennictwo obejmuje szczególnie ludzi cierpiących.
Do dziś siostry z klasztoru św. Józefa w Jrabta rozdają w małych torebeczkach ziemię z miejsca, gdzie znajduje się jej grób. Przed klasztorem stoi piękna, biała figura - postać św. Rafki, zakonnicy dźwigającej na prawym ramieniu krzyż.
Podczas spotkań z wiernymi prezentuję również film dokumentalny przedstawiający życie libańskich świętych, przede wszystkim św. o. Charbela, trwający ponad godzinę. Zrealizowałem go w minione wakacje, w pięciu wersjach językowych. Powstał on na prośbę zakonu maronitów w Libanie i stał się darem dla Ojca Świętego Benedykta XVI z okazji Jego pielgrzymki do tego kraju we wrześniu 2012 roku. Dwa dni przed odwiedzeniem Libanu Papież mógł zobaczyć ten film w Castel Gandolfo. Otrzymali go też wszyscy uczestnicy pielgrzymki i dziennikarze przebywający w tym czasie w Libanie.</field>
  </doc>
  <doc>
    <field name="id">34</field>
    <field name="title">cuda-zielonych-ludzikow</field>
    <field name="datawydarzenia">1917 r, 13 maja, 13 października, w 1917, w 1952, w 1982, w 1979, w 1954, w 1965</field>
    <field name="miejsce">w Fatimie, w Fatimie
Oficjalna, w Cova, w Aljustrel</field>
    <field name="description">Policjant transportujący ugryzionego przez aligatora kolegę zauważył, że nad samochodem unosi się dziwny obiekt. Kiedy funkcjonariusze poczuli na sobie dochodzące z niego ciepło, krwawienie z rany poszkodowanego ustało. A to tylko jeden z licznych przykładów cudownych uzdrowień w zetknięciu z... UFO.
Cud słońca czy UFO?
Co wspólnego mają ze sobą obserwacja UFO w kształcie "bochenka" z miejscowości Moskorzyn i objawienie w Fatimie? Jak się okazuje, zdumiewająco dużo. Tzw. "Cud słońca" z Fatimy do dziś wzbudza ogrom kontrowersji, także w środowisku naukowym. Relacje naocznych świadków wydarzeń z 1917 r. zawierają szereg szczegółów wskazujących, iż wbrew temu co sądzą sceptycy nie było to zjawisko ani naturalne, ani nawet w pełni "normalne". Okazuje się, że świadkowie cudu ujrzeli coś w rodzaju "latającego dysku", a wielu z nich poczuło na sobie jego oddziaływanie. Niektórzy wspominali nawet, że zostali uleczeni z nękających ich przypadłości. Zbieżności między tymi relacjami, a opowieściami świadków spotkań z UFO jest aż za wiele.
Dysk w Fatimie
Oficjalna wersja historii objawień fatimskich mówi, iż trzej mali wizjonerzy ujrzeli Maryję po raz pierwszy 13 maja 1917 r. Na miejsce cudownej manifestacji wracali jeszcze kilkukrotnie, uzyskując zapowiedź wielkiego cudu, który dla ludzkości miał stanowić ostateczny dowód. Z tego właśnie powodu 13 października 1917 r. w miejscu zwanym Cova da Iria w pobliżu Fatimy zgromadziło się ponad 50 tys. ludzi pragnących na własnej skórze doświadczyć zjawiska nadprzyrodzonego. Wśród nich znajdowali się zarówno uczeni-ateiści, jak i głęboko wierzący chłopi, w strugach deszczu oczekujący boskiego znaku. Około godziny 13:45, rozpoczęło się to, co zostało zapowiedziane…
Jedna z obecnych na miejscu kobiet opisała to w następujący sposób: "Srebrzyste słonce zaczęło się turlać i obracać." Podobne porównania zawierały inne relacje, w tym także depesze prasowe. "Beira Baxia" informowała czytelników, iż "słońce ukazało się na niebie, emitując dziwne światło. Można było obserwować, jak przechodzi przez różne ewolucje, pojawiając się bądź jako słoneczny krąg otoczony aureolą płomieni, bądź metaliczny dysk ze srebra."
Analogii do "latających spodków" w innych relacjach było aż nadto. Wspominały one np., że fatimskie słońce z 13 października przypominało wykonany z mętnego kryształu dysk. Lekarz Pereira Gens opisał to zjawisko jako "ogromną hostię", zaś pisarka Magdalena Patricio stwierdziła, iż był to "popielaty blask macicy perłowej, który przekształcił się w talerz ze lśniącego srebra." Nie wszyscy byli jednak pełni zachwytu i sporo osób obawiało się, że Matka Boska obwieści w Cova da Iria koniec świata. Jednak to, co działo się w górze nie było najważniejsze - skutki oddziaływania fatimskiego "słońca" na zgromadzony tłum okazały się znacznie bardziej enigmatyczne…
Uleczeni słońcem
Tuż przed rozpoczęciem się Cudu słońca nad Cova da Iria przeszła ulewa, która pozostawiła po sobie zmokniętych pielgrzymów i spore kałuże wody, które jak się okazało… wyparowały w ciągu kilku chwil. Inż. Godinho wspomniał, iż był przemoczony do suchej nitki, jednak w dziwny sposób zaraz po "tańcu słońca" jego ubrania okazały się zupełnie suche!
Podczas tego niezwykłego zjawiska pojawiło się także kilka mało zauważalnych, acz intrygujących wątków. Dla przykładu, wiele osób miało doznać uzdrowienia, inni zaś zdołali dostrzec w wirującej gwieździe dziwne postaci. Wszystko trwało zaledwie kilka minut, choć niektórzy zupełnie stracili rachubę czasu. Cud skończył się równie tajemniczo, jak się zaczął i po chwili wszystko w Cova da Iria wróciło do normy…
Wśród uleczonych znajdowała się Branca de Sousa Lobo Vilhena de Barbosa. W relacji z końca 1917 r. stwierdzała ona, że po obserwacji cudu doznała ataku gorączki, jednakże wkrótce zauważyła, że zniknęły objawy malarii, na które ciągle się skarżyła. Podobnie było w przypadku niejakiej Marii Carmo de Maceira, której stan był znaczne gorszy. Lekarze podejrzewali u niej gruźlicę oraz raka macicy, ale po 13 października wszystkie te dolegliwości ustąpiły.
Cierpiący na gardło Higinio Faria, który wyruszył z konduktem pielgrzymów, wrócił zupełnie zdrowy. Joaquim Vieira, któremu lekarze nie dawali żadnych szans, również wyzdrowiał, tak samo jak Maria Carreira, której lekarze dawali zaledwie kilka lat życia.
Maryja z UFO?
Przez lata pojawiło się wiele racjonalnych wyjaśnień dotyczących prawdziwej natury Cudu słońca, jednak wbrew opinii wielu sceptyków nie był on efektem masowej histerii, ani lokalną anomalią pogodową. Wskazują na to relacje ludzi, którzy obserwowali to zjawisko z daleka. Dziwne zachowanie naszej dziennej gwiazdy obserwowano nie tylko w Fatimie, ale także w miejscowości Alburitel, położonej ok. 13 km w linii prostej od miejsca objawień. Jak mówiła Maria do Carmo da Fonseca, ludzie zgromadzeni na wzniesieniu ujrzeli, jak słońce przedziera się przez chmury, a następnie zaczyna się poruszać. Sprawiało to takie wrażenie, jakby gwiazda chciała "urwać się z firmamentu i pozabijać wszystkich" - mówiła kobieta. Sam taniec słońca lub dziwne światła widziano także w Aljustrel i Minde, a także w mieście Leiria. .
Profesor Joaquim Fernandes, który od lat zajmuje się badaniem objawień fatimskich w kwestii ich związków z dzisiejszymi obserwacjami UFO zauważył wiele zdumiewających zbieżności między tym, co zdarzyło się w 1917 r., a doniesieniami ludzi, którzy mówią o spotkaniach z niezidentyfikowanymi obiektami latającymi.
Przeglądając ufologiczne annały natrafmy na szereg obserwacji niezidentyfikowanych obiektów, które jako żywo przypominają to, co działo się w Fatimie. Przykładem może być zjawisko, które w 1952 r. widział pewien Kanadyjczyk. Jak mówił, w trakcie poruszania się obiektu UFO po niebie, wielokrotnie zmieniał on barwę z pomarańczowego na czerwony i zielony, a wreszcie srebrzysty. Niemalże "fatimskie" zjawisko zauważył w 1982 r. jeden z polskich pilotów, który ujrzał srebrzysto-popielaty obłok, który jak się okazało był elipsoidalnym obiektem latającym. Według jego szacunków dziwny twór mógł mierzyć nawet 1000 m. długości! Mężczyzna obserwował fenomen przez ok. 3 minuty, nie mogąc określić czym właściwie był. Równie ciekawe zajście obserwowały w 1979 r. dwie kobiety z Moskorzyna, które twierdziły, iż zauważyły UFO w kształcie "bochenka", które co chwila zmieniało się w kulę. Znajdująca się naokoło niego nieregularna poświata również zmieniała barwę. Co najciekawsze, tak samo jak w przypadku Fatimy, kobiety odniosły wrażenie, iż obiekt "spadał" z nieba.
Oddziaływania ze strony obiektów UFO na świadków również nie należą do rzadkości. Uderzenia "fali gorąca" doświadczył pewien francuski rolnik, który ujrzał w 1954 r. na ulicy nietypowy świetlny obiekt. W tym samym roku niejaki Roger Reveille ujrzał UFO unoszące się w deszczu nad czubkami drzew. Kiedy wrócił na miejsce po chwili zauważył, że obszar, nad którym unosił się obiekt był zupełnie suchy - niemalże tak, jak w przypadku z 1917 r. Podobne historie można wymieniać jeszcze przez długo.
Przypadki cudownych uzdrowień w czasie bliskich spotkań z UFO lub z jego pasażerami również nie są tak nietypowe, jak mogłoby się zdawać. Dla przykładu, pewien amerykański oficer, w którego kierunku niezidentyfikowany obiekt latający wystrzelił wiązkę światła zauważył, że po dziwnym incydencie jego wzrok poprawił się na tyle, że nie musiał już używać okularów. Jeszcze bardziej niecodzienne wydarzenie miało miejsce w 1965 r., kiedy to policjant transportujący ugryzionego przez aligatora kolegę, Roberta Goode, zauważył obiekt UFO unoszący się nad ich samochodem. Kiedy funkcjonariusze poczuli na sobie dochodzące z obiektu ciepło, krwawienie z rany Goode’a ustało.
Wielu ludzi zadawało sobie pytanie odnośnie prawdziwej natury wydarzeń z 13 października 1917 r. Czy była to, jak chcą niektórzy, najbardziej spektakularna manifestacja latającego spodka? A może jedynie nietypowe zjawisko optyczne, które zbiegło się w czasie z rzekomym objawieniem? Teorii na ten temat jest co nie miara, jednak im głębiej brniemy w oryginalne relacje, tym dziwniejszy wydaje się obraz fatimskich objawień.</field>
  </doc>
  <doc>
    <field name="id">35</field>
    <field name="title">cudowne-ocalenie</field>
    <field name="datawydarzenia">2005 r</field>
    <field name="miejsce">w Lourdes</field>
    <field name="description">Jakiś miesiąc później zdiagnozowano u niej rzadkie schorzenie płuc. Powiedziano, że jeśli nie przeprowadzą przeszczepu, zostanie jej może sześć miesięcy życia. Pamięta, że kiedy usłyszała tę diagnozę, z pewnością siebie odparła, że nigdzie się nie wybiera i że wszystko będzie z nią w porządku. Oczywiście lekarze uznali tę pacjentkę za wariatkę.
Od stuleci odnotowuje się przypadki uzdrowień w następstwie maryjnych nawiedzeń i wizyt, czy skierowanych do Maryi modlitw. Biuro Medyczne w Lourdes [ang. Lourdes Medical Bureau] i przedstawiciele Kościoła katolickiego przestudiowali i potwierdzili sześćdziesiąt siedem przypadków uzdrowień w Lourdes. Zdaniem badaczy, co najmniej 5000 podobnych przypadków, jak dotąd, nie potwierdzono, mimo to pozostają one wiarygodne. Biuro Medyczne w Lourdes uzasadnia diagnozę i sposób leczenia chorego i określa to "niewyjaśnionym uzdrowieniem", gdy cud to jedyne wyjaśnienie powrotu do zdrowia. (...)
Przekonałam się wielokrotnie, że tuż przed całkowitym poddaniem się często następuje cudowne uzdrowienie. Poddanie się nie stanowi wymogu niebios. To raczej znak, iż zaczynamy się gubić oraz że niebiosa mogą przyjść nam z pomocą.
Doświadczyła tego Betty McWilliams. Zdiagnozowano u niej raka piersi. Kobieta w niedługim czasie przeszła dwie operacje, a potem onkolog zalecił radykalną chemioterapię. Organizm Betty bardzo ciężko to znosił. Po każdej serii kobieta wiele razy musiała zostawać w szpitalu.
Nigdy nie czuła się źle z powodu samego nowotworu - to leczenie okazało się wyniszczające. Dawano jej kroplówki z czterech leków. Trwało to pięć-siedem godzin i proces powtarzano co trzy tygodnie. W ciągu kilku dni po zabiegu zaczynała się czuć bardzo źle, tak jakby miała zatrucie pokarmowe (które przechodziła kilka lat wcześniej), ale przy znacznie gorszych objawach.
Betty nie bała się śmierci i pójścia do swego Pana, lecz gdy zapytała, czy nadszedł już jej czas, usłyszała: "Jeszcze nie". Po każdym leczeniu czuła, że wchodzi w swoje pole auryczne. Stawała się coraz słabsza i zaczynała unosić się nad ciałem. Po prostu nie wiedziała, jak ma dalej żyć i przetrwać leczenie. Dlatego każdego dnia modliła się do Matki Boskiej, Jezusa i archanioła Rafaela (anioła zajmującego się uzdrawianiem) - niekiedy nawet kilka razy dziennie.
Po trzeciej serii chemioterapii Betty nie mogła przełknąć nawet odrobiny jedzenia i wciąż mdlała. Mąż jeszcze raz zabrał ją do szpitala. Betty nie obchodziło już, co dzieje się z jej ciałem - była na to zbyt osłabiona i wyczerpana. Jej onkolog stwierdził krwawienie wrzodu. Wysłał ją do innego szpitala, gdyż potrzebna była pilna operacja. Betty zadzwoniła do swoich synów, by powiedzieć, co się dzieje, i by się nie martwili. Jednak nim zarejestrowano ją w innym szpitalu, oni już byli na miejscu i czuwali razem z mężem kobiety.
W nocy Betty spojrzała na ich twarze i ujrzała malujący się oczach ból i lęk. To samo ujrzała na twarzy wyczerpanego męża. Zastanawiała się, jak mogła im to zrobić?
Znów zwróciła się o pomoc do Matki Boskiej. Nagle poczuła dwie delikatne dłonie na twarzy. Otworzyła oczy, by sprawdzić, który syn do niej przyszedł. Nie mógł to być jej mąż, gdyż dłonie były zbyt drobne. Zobaczyła jednak przed sobą Matkę Boską. Miała na sobie swój biały welon i uśmiechała się do Betty. Potem kobieta zrozumiała, że Maryja przyszła zatroszczyć się o nią do czasu operacji i że wszystko będzie dobrze.
Nadal modliła się do Matki Boskiej, by ta pomogła lekarzom w dalszych procedurach. Kiedy wróciła tydzień później do swojego onkologa, ten zdecydował o odstawieniu trzech leków, gdyż organizm był zbyt wrażliwy i mógłby nie wytrzymać ciężkiej chemioterapii. Modlitwy Betty zostały wysłuchane. Do czerwca podawano jej tylko jeden lek, a w lipcu okazało się, że nie ma śladu nowotworu. Wiedziała, że już nie cierpi na raka, ale to dzięki Matce Boskiej lekarze postanowili stopniowo usuwać z leczenia poszczególne leki.
Betty nie ustaje w prośbach do Matki Bożej o troskę nad synami, wnukami i synowymi, które wkrótce wydadzą na świat dwoje kolejnych wnuków. Wraz z mężem są świadomi, jak wielkie szczęście ich spotkało, że mają taką kochającą się rodzinę, a Betty jest pewna, że Matka Boska pomogła jej w pozostaniu na ziemi. Dzięki temu ta pierwsza mogła dać przychodzącym na świat dzieciom miłość, której potrzebują na tym świecie do prawidłowego rozwoju. Każde z nich ma szczególny dar dla ludzkości, a Betty nie ma wątpliwości, że ukierunkuje je w tym Matka Boska. Przecież ją również prowadzi w życiu i nie ustaje w pomocy.
W powyższym przypadku boska interwencja była możliwa dzięki absolutnej wierze Betty i jej żarliwym modlitwom. Niebiosa szanują wolną wolę człowieka i nie wtrącają się w nasze wybory. Czekają na zaproszenie oraz poddanie się boskiej woli.
Boską wskazówkę, że jeszcze nie czas odchodzić z tego świata, i to mimo niedobrych rokowań, otrzymała również Tina Ferraro. Miała sen, w którym ożyła figurka Matki Boskiej - wspomniałam już, że jest to powszechny motyw odwiedzin maryjnych. Uważam, że te sny dodały zarówno Betty, jak i Tinie odwagi i siły, by zawalczyć o swoje życie.
Na początku 2005 roku Tina, która miała wówczas 33 lata, obudziła się wczesnym rankiem. Miała wizję Matki Boskiej i Jezusa. Często widziała go w snach - wtedy nad nią czuwał, uśmiechał się do niej i z nią rozmawiał. Był jak najlepszy przyjaciel. Rodziło to bardzo przyjemne odczucia.
Tym razem jednak Jezus stał dalej, za przemawiającą Matką Boską. Wtedy Tina po raz pierwszy ją zobaczyła. Pamięta, że siedziała na brzegu łóżka i uśmiechała się do Maryi, która przez cały czas promieniowała światłem. Tina nie zapamiętała całej rozmowy, ale pozostało w niej nieodparte wrażenie, że czeka ją trudna walka, która jednak zakończy się sukcesem.
Jakiś miesiąc później zdiagnozowano u niej rzadkie schorzenie płuc. Powiedziano, że jeśli nie przeprowadzą przeszczepu, zostanie jej może sześć miesięcy życia. Pamięta, że kiedy usłyszała tę diagnozę, z pewnością siebie odparła, że nigdzie się nie wybiera i że wszystko będzie z nią w porządku. Oczywiście lekarze uznali tę pacjentkę za wariatkę. Pomyśleli, że mają tu do czynienia z powszechnym zjawiskiem psychologicznym, jakim jest wyparcie.
Minęło pięć lat i we śnie znów pojawiła się Matka Boska w postaci figurki. Gdy Tina na nią spojrzała, Maryja poruszyła się, to znaczy, innymi słowy, figurka ożyła.
Tina padła na kolana i zaczęła się modlić. Jeszcze tego samego dnia trafiła do szpitala z powodu osłabienia serca. Lekarze próbowali podać jej lek, jednak z uwagi na wiele skutków ubocznych nie chciała go zażyć. W efekcie niemal przegrała walkę o życie.
Na szczęście przeżyła. Zdała sobie więc sprawę, że przygotowano dla niej inne plany.
Tina wierzy, że dwie wizje Matki Boskiej miały na celu zapewnienie, że nie jest sama - ta świadomość dodaje jej otuchy. Wie ponadto, że ilekroć będzie potrzebowała pomocy Maryi, ta znów przyjdzie do niej w snach.
Zgadzam się w tym miejscu z Tiną. Ja także uważam, że wizje i sny, w których pojawia się Matka Boska, to sposób na powiadomienie o jej obecności przy każdym z nas - jak czułego i uważnego rodzica. Niekiedy nawet nie potrzeba duchowej wizji Matki Boskiej, by wyzdrowieć.</field>
  </doc>
  <doc>
    <field name="id">36</field>
    <field name="title">cyrkowe-osobliwosci</field>
    <field name="datawydarzenia">1600 r, 1930 r</field>
    <field name="miejsce">w Stanach Zjednoczonych</field>
    <field name="description">Znudzeni monotonią i szarością codzienności ludzie od zawsze łaknęli rozrywek. Ciekawość budziło wszystko, co odmienne, dziwne, inne czy tajemnicze. Współczesny człowiek jest w zdecydowanie bardziej komfortowej sytuacji - ma książki, telewizję, kino, komputery i internet. Kiedyś wybór rozrywek był zdecydowanie mniejszy. Wielkim powodzeniem cieszyły się gabinety osobliwości, a na jarmarkach, objazdowych wystawach i w cyrkach pokazywano odmieńców - ludzi chorych i zdeformowanych - zupełnie różniących się od innych.
Początki parad odmieńców datuje się na 1600 rok, jednak ich prawdziwy rozkwit miał miejsce pomiędzy 1840 a 1930 rokiem. Pokazy te cieszyły się wielką popularnością w okresie wiktoriańskim. Stanowiły one zalążki współczesnego horroru. Ludzie chętnie płacili za możliwość oglądania człowieka-słonia, karłów, kobiety z brodą czy zdeformowanych bliźniąt syjamskich. Często występowali ludzie otyli, bardzo wysocy, wytatuowani czy pary zestawiane na zasadzie kontrastu. Osoby takie, często wyrzucone poza nawias społeczeństwa, z powodu choroby i kalectwa pozbawione innych możliwości zarobkowych, dzięki takim pokazom stawały się gwiazdami i zarabiały prawdziwe fortuny. Jednak rzeczywistość nie zawsze była tak kolorowa. Kalekie dzieci były sprzedawane przez swoich rodziców właścicielom cyrku. Nie miały wpływu na to, co z nimi robiono. Ich publiczne występy okupione były upokorzeniem, a nierzadko także bólem. Zdarzały się przypadki umyślnego okaleczania dzieci przez rodziców lub opiekunów. Dzieci karmione były narkotykami, na porządku dziennym były amputacje czy uszkodzenia ciała. Wszystko to w celu stworzenia zdumiewających deformacji, które mogły zainteresować publikę.
Pokazy i występy poprzedzane były afiszami. Przesadne, groteskowe plakaty zachęcić miały jak największą liczbę zwiedzających. Im większa sensacja i skandal wokół pokazu, tym lepiej. Dlatego bohaterom tworzono legendy - wymyślano pochodzenie i tajemnicze, czasem paranormalne umiejętności. Odmieńcy wychodzili na scenę wystylizowani do granic możliwości. Wszystko po to, żeby zwrócić uwagę na ich wyjątkowość. Można też było kupić zdjęcia prezentowanych osób. Jednym z najbardziej znanych fotografów zajmujących się portretowaniem potworów i ludzkich dziwactw był Charles Eisenmann. Ubierał on swoich modeli w wiktoriańskie, eleganckie stroje noszone przez klasy średnie i wyższe. Zdjęcia odbywały się w scenerii gustownie urządzonych pomieszczeń, a fotografowane osoby ustawione były w naturalnych pozach i miały pełne dumy miny. Takie zestawienie “normalności” z ich deformacjami wywoływało w odbiorcach dreszczyk emocji. Portrety te cieszyły się wielką popularnością. Dzięki nim zobaczyć możemy osoby, które kiedyś budziły takie emocje. Ulubionym modelem Eisenmanna był Fedor Jeftichew - Jojo - chłopiec o twarzy psa. Był to chory na hipertrichozę. Przez długi czas wraz z ojcem występował we francuskich cyrkach. Na potrzeby kariery w Stanach Zjednoczonych stworzono mu legendę, według której Fedor urodził i wychował się w leśnej jaskini. Tam miał zostać odnaleziony przez myśliwego. Zdenerwowany chłopiec miał warczeć i szczekać.
Kolejną osobą, którą zobaczyć możemy na zdjęciach Eisenmanna jest Myrtle Corbin - czworonożna kobieta. Miała ona dwie miednice i dwie pary nóg. Wkrótce po jej urodzeniu ojciec wpadł na pomysł zarabiania na córce. Woził ją na festiwale i pokazy. W końcu podpisał kontrakt z firmą specjalizującą się we freakshow. Myrtle wkrótce po osiągnięciu pełnoletności poślubiła lekarza i porzuciła show-biznes. Legenda głosi, że miała także dwie pochwy i dwie macice. Troje ze swojej piątki dzieci nosiła w jednej macicy, a dwoje w drugiej.
Smutna była także historia syjamskich bliźniaczek - Daisy i Violet Hilton. Dziewczynki urodziły się zrośnięte biodrami i pośladkami. Ich matka - niezamężna Kate Skinner zmuszona była do sprzedania córek swojej szefowej. Ich nowa opiekunka rozpoczęła karierę sióstr w showbiznesie. Przekazywane z rąk do rąk bliźniaczki w końcu odzyskały wolność. Mimo tego, że zarobiły dla swoich właścicieli majątek, umarły one w niedostatku.
Simon Metz nazywany był Schlietzie. Cierpiał na małogłowie. Jego twarz kojarzy każdy fan serialu American Horror Story - to jego wygląd posłużył do stworzenia postaci Pepper. Chłopak został sprzedany przez rodziców do freakshow. Schlitzie miał umysłowość na poziomie trzylatka, umiał liczyć do 10 i był przesympatyczny. Bez trudu zdobywał serce publiczności. Przebierano go za dziewczynkę i przedstawiano jako Maggi - ostatnią z Azteków.
Książę Randian zwany był człowiekiem-gąsienicą lub człowiekiem-wężem. Pochodził on z niewolniczej rodziny z brytyjskiej Gujany. Został sprowadzony do Stanów Zjednoczonych przez znanego menadżera odmieńców. PT Barnuma. Randian urodził się bez rąk i nóg. Na scenie występował w ubraniu przypominającym wielką skarpetę. Mimo swej ułomności ożenił się i został ojcem pięciorga dzieci.
To tylko nieliczne przykłady znanych ludzkich dziwadeł. Część z nich dziś budzi współczucie, części współcześnie nie postrzegamy w kategoriach dziwaczności. Ich odmienność jest tajemnicza i budzi ciekawość. Pokazy pobudzały wyobraźnię publiczności i oglądano je z takim samym zainteresowaniem, jak my dziś oglądamy filmy grozy. Historia wielu z odmieńców znalazła swoje odbicie w popkulturze - kręcono o nich filmy, nagrywano piosenki. Zdjęcia Charlesa Eisenmanna, podobnie jak dawne plakaty zapowiadające pokazy do dziś budzą ogromne zainteresowanie.
W połowie XX wieku, wraz z rozwojem kina i telewizji popularność parad odmieńców zmalała. Obrońcy praw człowieka podnieśli temat moralnej strony pokazów. Dostrzeżono człowieczeństwo chorych, zdeformowanych ludzi. Zauważono, że pokazy są upokarzające, a ich bohaterowie wymagają opieki lekarskiej. Dostrzeżono problem wykorzystywania i niewolnictwa, które często miały miejsce we freakshowach. Niestety okazało się, że część z odmieńców nie umie żyć poza cyrkiem. Pozostawieni sami sobie czy wegetujący w domach opieki tracili sens życia i zapadali na depresję. Sytuacja ta często wiązała się również z niedostatkiem. Pokazy stanowiły jedyne źródło dochodu tych ludzi. Jednak część z nich zdołała zgromadzić oszczędności i ciesząc się dawną sławą i szacunkiem społeczeństwa spokojnie dożyła starości.</field>
  </doc>
  <doc>
    <field name="id">37</field>
    <field name="title">czarna-magia-w-watykanie</field>
    <field name="datawydarzenia">1965 r, w 1963</field>
    <field name="miejsce">w Watykanie, na Tronie Piotrowym, w Aurillac, w Viterbo, w Egipcie, w Papieskim Instytucie</field>
    <field name="description">W historii Kościoła o uprawianie czarów podejrzewano kilku papieży. Mówiono, że Sylwester II nauczył się sztuk tajemnych od Arabów, a nawet zawarł pakt z żeńskim demonem. Honoriuszowi III przypisuje się z kolei autorstwo najbardziej złowrogiego podręcznika czarnej magii w dziejach. Współcześnie podobne pogłoski odświeżył kontrowersyjny duchowny, Malachi Martin twierdząc, że "Zły" nadal ma w Watykanie wielu ambasadorów…
Stolica Apostolska to studnia sekretów. Niektóre z nich są tajemnicami poliszynela, inne zapewne nigdy nie ujrzą światła dziennego. Jedną z bardziej kontrowersyjnych spraw stanowiły czarnoksięskie praktyki następców św. Piotra. Podejrzewano o to (słusznie bądź nie) kilku średniowiecznych papieży, a współcześnie spekulacje na ten temat ożywił eksjezuita, Malachi Martin.
"Brązowa głowa" Sylwestra II
Naprawdę nazywał się Gerbert d’Aurillac (ok. 945-1003) i jako Sylwester II zasiadał na Tronie Piotrowym od 999 r. Urodzony w "skromnym domu" wstąpił do klasztoru w Aurillac (Owernia), skąd tamtejszy opat wysłał go do Hiszpanii, gdzie młody mnich miał poznać dorobek arabskich uczonych. Jego kariera rozwijała się prężnie - najpierw został nauczycielem na dworze cesarzy Ludolfingów, potem biskupem, a w końcu pierwszym francuskim papieżem. Gerbert znany był jednak przede wszystkim jako uczony biegły w astrologii i astronomii, choć krążyły pogłoski o jego zamiłowaniu do praktyk czarnoksięskich.
Najwięcej sensacji wzbudzał znajdujący się w jego kolekcji zagadkowy "automat" potrafiący ponoć "udzielać" prostych odpowiedzi ("tak"/"nie"), traktowany jako narzędzie do przewidywania przyszłości. Urządzenie miało formę ludzkiej głowy odlanej z brązu, choć szczegóły jego konstrukcji są nieznane. Według jednej z wersji budzący grozę wśród ludu mechanizm przechodził z rąk do rąk, według innej został zniszczony po śmierci papieża. Legendę o nim przyćmiewały jednak zarzuty, które w swoich dziełach utrwalił XII-wieczny angielski dziejopisarz William z Malmesbury. Dowiadujemy się z nich, że przyszły Ojciec Święty (jeszcze jako zakonnik) wprowadzony został w arkany wiedzy tajemnej, w tym sztukę wieszczenia przyszłości. Opanował też ponoć umiejętność "przywoływania zjaw z piekła" i zawarł pakt z Diabłem, dzięki czemu posiadł ogromną wiedzę.
Według innej historii, w zdobyciu papiestwa Sylwestrowi II miał pomóc żeński demon o imieniu Meridiana. Postać papieża-maga silnie oddziaływała na wyobraźnię ludzi średniowiecza (na rycinie z XV w. można zobaczyć go w towarzystwie pokracznego demona). Nie wiadomo jednak, na ile prawdziwe były plotki o jego czarnoksięskich praktykach. Trzeba pamiętać, że jeszcze w renesansie nauki okultystyczne (astrologia czy alchemia) uprawiane były przez czołowych intelektualistów epoki, a granica między "magiem" a "uczonym" bywała cienka.
Grymuar Honoriusza III
O konszachtach papieży z siłami nieczystymi pisał w "Historii magii" francuski okultysta (i niedoszły ksiądz), Eliphas Levi (1810-75). Ich lista była długa, choć oskarżenia tego typu były zwykle elementem rozgrywek politycznych. W przypadku Jana XXI (1215-77) karą za czarnoksięstwo miała być niegodna jak na jego stan śmierć. Papież, który żywił silną fascynację medycyną, zginął pod gruzami zawalonej komnaty pałacu w Viterbo. O uwikłanym w liczne konflikty Bonifacym VIII (1235-1303) krążyły z kolei legendy, że paktował z diabłami leżąc na łożu śmierci.
Namacalny dowód na swą działalność okultystyczną mógł pozostawić Honoriusz III (ok. 1150-1227), któremu przypisuje się autorstwo księgi magicznej (tzw. grymuaru), która swoim złowrogim charakterem przewyższała wszystkie publikacje tego typu. Dzieło przeznaczone było głównie dla duchownych. Można dowiedzieć się z niego, jak rzucać zaklęcia, składać ofiary z ludzi czy przywoływać najwyższych w hierarchii mieszkańców piekieł, tj. Lucyfera czy Astarotha. Niestety ustalenie prawdziwego autora księgi sprawia problem, bo choć odwołuje się ona do XIII-wiecznego papieża, pierwszy raz wydano ją dopiero w XIX stuleciu.
Duchowni zainteresowani okultyzmem musieli rozwijać swe pasję w ukryciu. Wyjątkiem był pewien Niemiec, któremu godność opata nie przeszkadzała w uprawianiu czarnej magii. Był to Johannes Trithemius (1462-1516), autor "Steganographii" - dzieła traktującego m.in. o wykorzystaniu duchów do komunikacji na odległość. Choć z racji swoich zainteresowań miewał przejściowe problemy, pozwalała mu je przezwyciężyć opieka możnych protektorów. Trithemius twierdził, że część ksiąg podyktował mu jego "duchowy przewodnik". Zasłynął on również z seansu nekromantycznego na dworze Habsburgów. Wszystko to nie przeszkadzało mu jednak w pisaniu dzieł o tematyce religijnej.
Malachi Martin i "loża Złego"
Temat czarnej magii w Watykanie powrócił w drugiej połowie XX w. za sprawą rewelacji irlandzkiego duchownego, Malachiego Martina (1921-99). Poczuwszy powołanie (podobnie jak jego trzech braci), wstąpił on przed studiami do zakonu jezuitów. Początkowo specjalizował się w biblistyce, ale podczas pobytu w Egipcie zainteresowały go egzorcyzmy. Jako kardynalski sekretarz brał udział w obradach Soboru watykańskiego II (1962-65); wykładał też w Papieskim Instytucie Biblijnym. W 1965 r., niezadowolony z sytuacji w zakonie, został zwolniony ze ślubów i poświęcił się pracy pisarskiej.
W swoich książkach poruszał zróżnicowaną tematykę związaną z polityką Kościoła i toczącymi go problemami. Najwięcej kontrowersji budziły jego opinie o egzorcyzmach, tajemnicach fatimskich i działalności masonów w Watykanie. Twierdził, że wielu wysokich urzędników papieskich to wolnomularze, zaś kard. Agostino Casaroli (1914-98) - długoletni sekretarz stanu Stolicy Apostolskiej - to… zadeklarowany ateista. Ale nie to szokowało najbardziej. Martin pisał, że "każdy kto jest zorientowany w sprawach Watykanu z ostatnich 35 lat wie, że książę ciemności miał i nadal ma swoich przedstawicieli na dworze św. Piotra".
Według jego informacji, w 1963 r. w otoczce całkowitej tajemnicy, przeprowadzono w Watykanie ceremonię "Intronizacji upadłego anioła" (Lucyfera). Był to dowód na istnienie wśród tamtejszych hierarchów "satanistycznej loży", o której Martin często opowiadał w swoich wystąpieniach (potwierdzał to według niego sam Paweł VI, który podczas jednej z homilii przyznał: "Dym Szatana wleciał do sanktuarium"). Eksjezuita wierzył też, że istnieje "zło wcielone", że opętania są dziełem demonicznych sił, a Antychryst żyje w naszych czasach. Poglądy Martina podlegały nieustannej krytyce, a niektórzy nazywali je wprost tanimi sensacjami mającymi gwarantować sprzedaż jego książek.
Choć dziś Watykan utracił w dużej mierze dawny splendor i władzę, nikt nie wie, jakie zagadki mogą jeszcze kryć się w jego archiwach. Proces ujawniania trzeciego sekretu fatimskiego pokazał, że tamtejsze młyny mielą bardzo powoli. Otoczka niewiadomej wokół Stolicy Piotrowej czyni z niej, w oczach niektórych wiernych, szafarza największych tajemnic. Ale prawdziwą zagadką pozostaje, w jaki sposób przez wieki udaje się utrzymywać to wszystko za murami 44-hektarowego państewka…</field>
  </doc>
  <doc>
    <field name="id">38</field>
    <field name="title">czaromarownik-2013</field>
    <field name="datawydarzenia">4 lutego</field>
    <field name="miejsce">w Nowym Roku</field>
    <field name="description">"Ten rok nie jest dobry na zawieranie małżeństw - nie zawiera bowiem w swym zakresie (10.02.2013 - 30.01.2014) Święta Kochanków, które obchodzi się 4 lutego. Zgodnie ze starymi księgami małżeństwa zawierane w takim roku muszą wkładać o wiele więcej pracy i energii w utrzymanie związku niż te zawierane w latach korzystnych dla ślubów".
Wraz ze zbliżającym się Nowym Rokiem nie możemy oprzeć się pokusie rozliczania się z przeszłością i planowania, w jaki sposób zrewolucjonizujemy swoje życie od pierwszego dnia stycznia, czyniąc je lepszym, bardziej poukładanym, radośniejszym. I oczywiście pozbawionym złych decyzji.
Na naszej liście postanowień umieszczamy zwykle przejście na dietę, pozbycie się nałogów, zakończenie toksycznych znajomości, odnalezienie prawdziwej miłości. I choć wydaje się to nieprawdopodobne, wszystkie te plany można zrealizować przy wsparciu... ezoteryki.
Dobrym momentem na rozpoczęcie diety, która ma szansę zakończyć się sukcesem jest czas, kiedy Księżyca przybywa. W czasie pełni najłatwiej jest zakochać się z wzajemnością, a w momencie, kiedy Księżyca ubywa nachodzą nas refleksje umożliwiające zakończenie związków, które nie dają nam już satysfakcji. Jeśli zaś chodzi o nałogi, to najłatwiej jest z nimi walczyć w okresie nowiu.
Znając aktualne fazy Księżyca oraz układy planet w danym dniu możemy lepiej zaplanować swoje działania - wykorzystując kosmiczną aurę i unikając pomyłek, których później moglibyśmy żałować. A stąd już tylko krok do spełnienia najważniejszej noworocznej obietnicy - żeby najbliższe miesiące były lepsze od poprzednich lat.
Wydany w tym roku "CzaroMarownik 2013" to rewelacyjna propozycja dla osób, które w Nowym Roku chciałyby zacząć od nowa - lepiej niż kiedykolwiek. Jest to wygodny w użyciu kalendarz z miejscami na notatki, wypisanymi najważniejszymi magicznymi świętami, informacjami o fazach Księżyca i aspektach planet oraz z bardzo licznymi, praktycznymi tekstami. Jest tu prognoza na chiński Nowy Rok i horoskop dla poszczególnych znaków. Jest coś o prawie przyciągania, anielskich przewodnikach duchowych, wpływie kolorów na nasze życie. Są nawet przepisy kulinarne o magicznej mocy!
Dzięki tej publikacji możemy przesunąć się bardziej w stronę rozwoju duchowego, skupić się na rzeczach ważniejszych, jednocześnie ucząc się wykorzystywania ezoterycznej aury do własnych potrzeb.
Korzystanie z "CzaroMarownika 2013" to czysta przyjemność obcowania z magią, która może odmienić nasze życie. Nie tylko na najbliższy rok.
CzaroMarownik 2013
Wydawnictwo Illuminatio</field>
  </doc>
  <doc>
    <field name="id">39</field>
    <field name="title">czaromarownik-2014</field>
    <field name="datawydarzenia">2014 r, 2013 r</field>
    <field name="miejsce"></field>
    <field name="description">"Kroki rozpoczynające podroż rzadko przypominają te, które ją kończą. Różnią się kierunkiem, szybkością lub gracją, z jaką są wykonywane. Uwierz więc, proszę, że żadna z tych cech nie jest nawet w połowie tak ważna jak to, że w ogóle te kroki stawiasz. Gdy zaczniesz już naprawdę iśc do celu, będziesz podążał w kierunku, który teraz nawet nie przeszedłby Ci przez myśl. Na razie więc zacznij po prostu podążać dokądkolwiek".
Nowy rok to nowy początek, nowy rozdział, niezapisana kartka, którą możemy wypełnić w zupełnie inny sposób niż każdą poprzednią. Wystarczy tylko już pierwszego dnia zacząć wszystko w odmienny niż dotychczas sposób. Oczywiście każdy dzień jest dobry na zmianę życia, ale na naszą psychikę lepiej działają stwierdzenia w stylu "od poniedziałku", "od nowego miesiąca". A "nowy rok" to już prawdziwe określenie-klucz, dające największą motywację do zmian.
By wspomóc swoją przemianę, warto sięgnąć po mobilizującą do pracy lekturę. Świetnie sprawdzają się tu na przykład publikacje poświęcone samodoskonaleniu czy prawu przyciągania. Dodatkową pomocą może nam służyć także autoterapia wzmacniająca ciało i ducha czy zołolecznictwo, które pomaga nam nie tylko poczuć się lepiej, ale i zacząć żyć w zgodzie z naturą.
Wydany już po raz drugi przez Wydawnictwo Illuminatio "CzaroMarownik" (na rok 2014) świetnie sprawdzi się jako wstęp do wewnętrznej przemiany. To taki magiczny kalendarz, w którym nie tylko można zapsywać umówione spotkania i sprawy do załatwienia, ale i dowiedzieć się, w jakiej fazie księżyca się znajdujemy oraz które planety oddziałują na nas w danym dniu. To jednak nie wszystko - każda strona "CzaroMarownika" to też coś mądrego do poczytania - jest coś o medytacji i wizualizacji, zasady buddyjskiego życia, sporo o prawie przyciągania. Dodatkowo znajdziemy tu też sporo apetycznych przepisów na potrawy przygotowywane według zasad kuchni Pięciu Przemian. Poza tymi krótszymi tekstami znajdziemy tu też kilkadziesiąt stron obszerniejszych artykułów, w tym duży horoskop zodiakalny na 2014 rok.
Tegoroczny "CzaroMarownik" od tego z 2013 roku odróżnia przede wszystkim twarda okładka, bardzo przydatne miejsce na własne notatki oraz znacznie bogatsza treść ezoteryczna, poradnikowa i magiczna. Już w zeszłym roku "CzaroMarownik" był pozycją obowiązkową dla każdego, kogo interesuje wiedza tajemna. "CzaroMarownik 2014" jest jeszcze lepszy!
CzaroMarownik 2014
Wydawnictwo Illuminatio</field>
  </doc>
  <doc>
    <field name="id">40</field>
    <field name="title">czas-na-ostatniego-papieza</field>
    <field name="datawydarzenia">28 lutego</field>
    <field name="miejsce"></field>
    <field name="description">Benedykt XVI postanowił abdykować po zaledwie ośmiu latach pontyfikatu. Następca Jana Pawła II oficjalnie przestanie być papieżem 28 lutego. Tymczasem istnieje przepowiednia, która mówi, że to oznacza bliski koniec... Kościoła katolickiego lub nawet całego świata.
Według odkrytej w XVI wieku przepowiedni Malachiasza ilość papieży w historii świata jest policzona. Prorok spisał listę 112 głów Kościoła, używając nie ich imion, a określeń, które mają opisywać cechy kolejnych Ojców Świętych lub ich pontyfikatów. Zdaniem inerpretatorów przepowiedni Jan Paweł II krył się pod nazwą "De labore Solis" (Od pracy słońca). Benedykt XVI zajmuje podobno przedostatne miejsce na liście, jako "Gloria Olivae" (Chwała oliwki). Po nim pontyfikat obejmie "Petrus Romanus" (Piotr Rzymianin), co, według interpretatorów oznacza papieża, który jest czarnoskóry lub pochodzi z Włoch. Na nim lista kończy się. Może to oznaczać zniesienie funkcji lub upadek Kościoła katolickiego. Niektórzy twierdzą nawet, że jest to zapowiedź końca świata - kolejny papież nie zdąży już po prostu objąć urzędu.
Święty Malachiasz był duchownym i jasnowidzem żyjącym w XI wieku. Lista 112 papieży, w przeciwieństwie do jego pozostałych proroctw została znaleziona w XVI wieku. W związku z tym niektórzy podważają jej autentyczność.</field>
  </doc>
  <doc>
    <field name="id">41</field>
    <field name="title">czego-nazisci-szukali-w-himalajach</field>
    <field name="datawydarzenia">1938 r, 1933 r, w 1935, w 1938, 21 kwietnia, 1939 r, w 1948</field>
    <field name="miejsce">na Ziemi, na Krym, na Antarktydę, w Monachium, na Atlantyku, w Berlinie, w Himalajach</field>
    <field name="description">75 lat temu pod patronatem Heinricha Himmlera wyruszyła do Tybetu ekspedycja SS-mana Ernsta Schäfera. Oficjalnie miała badać przyrodę i kulturę kraju na "dachu świata". Jej nieformalny cel był dużo bardziej enigmatyczny. Odkrywcy mieli przyjrzeć się doniesieniom o mitycznej podziemnej krainie Agartha leżącej pod Himalajami, gdzie rezydować miał "Pan świata" znający wielkie sekrety, w tym ten, jak zdobyć władzę absolutną…
Ferdynand Ossendowski (1876-1945) - polski pisarz, uczony i dziennikarz w bestsellerze "Przez kraj ludzi, zwierząt i bogów", opisał swą tułaczkę po Azji, kiedy uciekał przed bolszewikami. Autor - zwolennik antykomunistycznej frakcji "Białych" i doradca słynnego gen. Kołczaka - przebywając wśród buddystów słyszał co rusz o tajemniczej Aharcie - podziemnym królestwie ludu znającego wszystkie tajemnice kosmosu. Rządził tam "Pan świata", który wprowadził swe plemię pod ziemię, gdzie żyje ono do dziś bez kontaktu z ludźmi.
Od lamów, książąt oraz zwykłych ludzi Ossendowski słyszał relacje o panditach - uczonych z Aharty, którzy posiedli sekret wielkiej mocy goro mogącej "wysadzić w powietrze połowę planety, osuszyć morze, stepy zmienić w ocean, a góry rozsypać w piasek pustyni" - pisał. W swojej podziemnej bibliotece panditowie mieli trzymać całą wiedzę dostępną na Ziemi oraz "dalekich gwiazdach". Co więcej, Polak usłyszał "proroctwo". zgodnie z którym lud Aharty ponownie wyjdzie na powierzchnię, gdy ludzkość przetrzebią wielkie wojny.
Ossendowski twierdził, że Azjaci uznawali Ahartę - czy raczej Agarthę, jak brzmi jej popularniejsza nazwa - za miejsce zupełnie realne. W literaturze europejskiej wątek tej nadprzyrodzonej krainy ukrytej gdzieś pod Himalajami pojawił się pod koniec XIX w. Nie dziwi, że zafascynowani mistyką i okultyzmem naziści postanowili dotrzeć do "Pana świata", by wydrzeć mu tajemnicę goro. Mówi się, że śladów Agarthy na rozkaz szefa SS, Heinricha Himmlera (1900-45), miała szukać podczas rozpoczętej wiosną 1938 r. wyprawy do Tybetu grupa Ernsta Schäfera (1910-92).
Tajemnica Thule
Schäfer był zoologiem, synem kolońskiego przemysłowca. W 1933 r. wstąpił do NSDAP i SS, gdzie doszedł do stopnia Sturmbannführera. Ten "hitlerowski Indiana Jones" na początku lat 30. wziął udział w dwóch amerykańskich wyprawach do Tybetu, z których przywiózł cenne informacje o tamtejszej przyrodzie. Pod koniec dekady nadarzyła mu się okazja do zorganizowania własnej ekspedycji na "dach świata" pod patronatem Heinricha Himmlera - szefa Eskadr Ochronnych NSDAP (SS), a także ideologa organizacji Ahnenerbe (niem. Dziedzictwo przodków), która szukała naukowego uzasadnienia nazistowskich teorii rasowych.
Zadania założonej w 1935 r. instytucji były zróżnicowane. Ahnenerbe organizowała m.in. ekspedycje do miejsc związanych z prahistorią oraz kulturą ludów germańskich (m.in. na Krym, do Francji czy Karelii). Jej wysłannicy w 1938 r. dotarli nawet na Antarktydę, a w planach mieli zbadanie Ameryki Południowej, wierząc, że wielkie cywilizacje prekolumbijskie były dziełem aryjskich imigrantów.
Korzenie filozofii Ahnenerbe tkwiły w przekonaniu, że rasa nordycka panowała kiedyś nad planetą i jest predysponowana do światowej hegemonii pod wodzą Führera. Nieoficjalnie organizacja była "przedłużeniem" okultystycznego Towarzystwa Thule założonego pod koniec I wojny w Monachium. Z niego wywodził się Karl Harrer - współzałożyciel Niemieckiej Partii Robotników - poprzedniczki NSDAP, a także grono wysokich rangą hitlerowców jak Himmler, Rudolf Hess, Alfred Rosenberg czy kat Polaków, Hans Frank. Łączyła ich tajemna wiedza o zaginionej cywilizacji i wiara, że przy pomocy jej dziedzictwa uda się zaprowadzić nowy porządek świata.
W poszukiwaniu ojców
Towarzystwo Thule, którego symbolem była swastyka, wzięło nazwę od legendarnej wyspy opisanej w IV w. p.n.e. przez greckiego podróżnika Pyteasza z Massalii. Miała ona leżeć na Atlantyku, na północ od Brytanii. W średniowieczu uznawano ją za synonim krańca świata. Choć współcześnie historycy uznają, że pod tą nazwą kryje się Północna Skandynawia lub Szetlandy, niemieccy okultyści okresu międzywojennego utożsamiali Thule z Atlantydą. Wierzyli, że była ona centrum dawno zaginionej rozwiniętej cywilizacji stworzonej przez nadludzi - przodków Aryjczyków, którzy po jej upadku wywędrowali do Azji Środkowej.
W bestsellerze "Poranek magików" polsko-francuski chemik, dziennikarz i szpieg, Jacques Bergier (1912-78) i Louis Pauwels (1920-97) wspominają, że członkowie Thule uznawali Aryjczyków za pierwotnych mieszkańców Ziemi. "Członkowie tej organizacji pragnęli zostać panami świata, a ich rządy miały trwać 1000 lat, aż do następnego potopu" - pisali. Nie dziwi, że Himmler i towarzysze uznali pogłoski o Agarcie i jej sekretach za godne rozpatrzenia, tym bardziej, że - jak dodają Pauwels i Bergier - w tym czasie żył w Berlinie buddyjski mnich, który twierdził, że wie coś o kluczu do tajemnej krainy.
Ponieważ Hitler nie patrzył przychylnie na działalność lóż masońskich i innych sekretnych organizacji, Towarzystwo Thule rozwiązano. Podobny los spotkał prawdopodobnie inną okultystyczną grupę wspomnianą przez autorów "Poranka magików" - berlińskie towarzystwo Vril, którego członkowie próbowali "podpiąć się" do elementarnej siły kosmicznej. Himmler i inni wysoko postawieni hitlerowcy swoje okultystyczne zainteresowania rozwijali jednak w nowej formie. Jedną z nich była właśnie Ahnenerbe.
Co znalazł Schäfer?
Organizowana pod auspicjami SS ekspedycja do Tybetu napotykała różne przeciwności. Główną okazał się stan psychiczny wyznaczonego na jej kierownika Ernsta Schäfera, który kilka miesięcy przed wyprawą śmiertelnie postrzelił na polowaniu swoją młodą żonę. Zdoławszy się otrząsnąć, wyruszył 21 kwietnia 1938 r. z Genui wraz z grupą młodych i wysportowanych, specjalnie dobranych SS-manów. Ich celem był Cejlon, skąd przedostali się do Kalkuty, a potem królestwa Sikkim w Himalajach. Pozwolenie na wjazd do Tybetu otrzymali w grudniu (zobowiązano ich jednak do poszanowania buddyjskiego prawa i zabroniono m.in. zabijania zwierząt). W styczniu 1939 r. Niemcy dotarli do Lhasy, gdzie spotkali lokalne elity.
Dr Nicholas Goodrick-Clarke (1953-2012) - specjalista od europejskiego okultyzmu, tak pisał o wynikach ekspedycji: "Choć oficjalnie nie wspominano o ezoterycznych zainteresowaniach Himmlera związanych z pochodzeniem Aryjczyków, uczestnicy wyprawy dokonali pomiaru twarzy tybetańskich nomadów. Zachowała się bogata dokumentacja na temat świąt religijnych i ludowych, życia mieszkańców Tybetu oraz […] wykorzystywania przez lamów dziwnych dźwięków do inwokacji bóstw. Schäfer przybył do Berlina z wieloma zwierzętami i 108 tomami świętych pism tybetańskich, które dostał od Dalajlamy".
Podróżnicy wrócili w sierpniu 1939 r. Na lotnisku Tempelhof czekał na nich podekscytowany szef SS. Przywieźli ze sobą podarki dla Hitlera oraz bogaty zbiór informacji o faunie i florze Himalajów, a nawet zwyczajach seksualnych Tybetańczyków, które ich mocno szokowały. Ale co z konkretami na temat Agarthy? Tu niestety urywa się wszelki ślad. Istnieje wiele domniemań i hipotez. Prawdopodobnie mnisi nie mieli zamiaru ujawniać Niemcom swoich sekretów, tym bardziej, że nie byli to pierwsi poszukiwacze bram do podziemnej krainy. Opowieści o ludziach, którzy odwiedzili Agarthę zainteresowały kilkanaście lat wcześniej jednego z twórców sowieckiego aparatu represji, Gleba Bokija (1879-1937), który na własną rękę chciał poszukiwać Szambali, jak brzmi nazwa tej krainy w kulturach Azji Centralnej.
Koncepcja Szambali - podziemnego królestwa pod Himalajami, wywodzi się z tradycji hindusko-buddyjskiej i jest obecna w podaniach wielu azjatyckich ludów. Do Europy przesiąkła w końcu XIX w., pojawiając się w literaturze okultystycznej, m.in. w dziełach rosyjskich mistyków - Heleny Bławatskiej i Nikołaja Rericha.
Dla członków Thule wojna III Rzeszy z ZSRR była jak palec opatrzności, gdyż uznawali, że pozwoli ona odzyskać świętą ojczyznę Aryjczyków. Wehrmacht połamał sobie jednak zęby na wielkiej Rosji. Po wojnie Ahnenerbe została uznana przez Trybunał Norymberski za organizację zbrodniczą. Oprócz archeologii i historii jej członkowie zajmowali się bestialskimi testami na więźniach obozów zagłady. Ofiary zamrażali, umieszczali w komorach próżniowych, a nawet poddawali amputacji bez znieczulenia. Dyrektora Ahnenerbe, Wolframa Sieversa, znanego z kolekcjonowania czaszek Żydów, powieszono w 1948 r. Nad jego zwłokami odśpiewano tybetańską pieśń…
________________
Cytaty pochodzą z:
F. Ossendowski, Przez kraj ludzi, zwierząt i bogów, Gdańsk 2002.
J. Bergier, L. Pauwels, The Morning of the Magicians, Rochester 2009.
N. Goodrick-Clarke, Black Sun: Aryan Cults, Esoteric Nazism and the Politics of Identity, Nowy Jork 2003.</field>
  </doc>
  <doc>
    <field name="id">42</field>
    <field name="title">czipy-narzedzie-masowego-zniewolenia</field>
    <field name="datawydarzenia">2011 r, 2013 r, 2030 r</field>
    <field name="miejsce">w Veri</field>
    <field name="description">Mikroczipy stosowane obecnie do identyfikacji ludzi i zwierząt w nieodległej przyszłości pozwolą leczyć amnezję i padaczkę. W kolejnych dekadach powstaną implanty usprawniające funkcje pamięciowe, pozwalające na łączenie mózgu z siecią i "elektroniczną telepatię". Jednak te maleńkie urządzenia już dziś budzą obawy jako potencjalne narzędzie totalnej manipulacji i inwigilacji obywateli. Przyszłość niesie jeszcze większe zagrożenia…
Współczesne implanty mikroczipowe to zminiaturyzowane układy elektroniczne lub etykiety RFID umieszczone w osłonkach ze szkła. Te stosowane u ludzi i zwierząt mają wielkość ziarnka ryżu i są wszczepiane pod skórę za pomocą specjalnej strzykawki. Implant, aktywowany przez czytnik, ujawnia swój unikalny numer stanowiący kod dostępu do informacji o nosicielu: jego danych osobowych, historii choroby, stosowanych lekach itd.
Obecnie mikroczipy wszczepiane są na żądanie opiekunów małym dzieciom, ludziom z demencją oraz zwierzętom, pozwalając na ich identyfikację w przypadku zaginięcia. Cały czas trwają jednak prace nad stworzeniem implantów domózgowych, które będą podnosić zdolności pamięciowe i sensoryczne ludzi. W ciągu kilku dekad mogą one zrewolucjonizować biotechnologię, choć budzą również wiele uzasadnionych obaw.
Technologia ta, wykorzystana w niewłaściwy sposób, może stać się narzędziem masowej inwigilacji i manipulacji. Czarne scenariusze mówią o pojawieniu się systemu totalnej "nadkontroli" obywateli, "mózgowych hakerach", a nawet zniewoleniu ludzkości przez grupę, którą stać będzie na udoskonalanie swego ciała przy pomocy implantów…
Nowe narzędzie zniewolenia
"Ameryka wdraża złowrogi plan. Mikroczipy wszczepiane w rękę będą zawierać wszystkie twoje dane personalne, informacje o zdrowiu i kontach bankowych. To również urządzenia pozwalające na namierzenie cię za pomocą GPS. Mogą aktywować je za każdym razem, kiedy będziesz podejrzliwy lub nielojalny wobec rządu, albo będziesz buntował się przeciwko systemowi. Wkrótce te urządzenia staną się powszechne. […] Będą mogli dzięki nim monitorować i kontrolować tyle ludzi, ile im się podoba i przekształcać ich w niewolników przy pomocy technologii cyfrowej. To urządzenie jest przyszłością niewolnictwa" - głosił rozpowszechniany przez e-mail manifest.
Był to dowód na to, że Amerykanie na poważnie wzięli pogłoski o próbie wprowadzenia obowiązkowego czipowania obywateli w ramach programu ObamaCare. Prezydencka administracja, zasypywana pytaniami, postanowiła oficjalnie zdementować te plotki, publikując oświadczenie, że żadnego przymusowego implantowania nie będzie: "Jeśli jakiś Amerykanin chce implantu pod skórą, jest to jego prywatna sprawa, a nie projekt finansowany przez rząd" - wyjaśnia strona Obamacarefacts.com.
Od początku stulecia amerykańscy pacjenci mogli zaopatrzyć się w VeriChip - urządzenie generujące kod, który pozwalał lekarzowi przeglądać informacje o pacjencie w medycznej bazie danych. Produkująca je firma została jednak oskarżona o manipulowanie faktami odnośnie liczby lekarzy i szpitali, którzy wprowadzili czipy do użytku. Była ona znikoma.
Utrzymujące się obawy odnośnie czipowania ludzi wiążą się głównie z możliwością namierzania obywateli. Choć zniwelowałoby to koszty poszukiwania zaginionych i ułatwiło chwytanie przestępców, utorowałoby również drogę do masowej inwigilacji. Problem w tym, że choć teoretycznie jest to możliwe, czipy z lokalizatorami GPS jeszcze przez jakiś czas nie będą dostępne.
Nie oznacza to jednak, że coś podobnego nie pojawi się w przyszłości. Australijscy uczeni, Katrina i M.G. Michael ze Szkoły Systemów Informatycznych i Technologii Uniwersytetu Wollongong twierdzą, że podskórne implanty mogą stać się elementem systemu państwowej "nadkontroli" (ang. uberveillance), pod której czujnym okiem mogą żyć już nasi wnukowie.
"Może powstać system ‘wewnętrznego monitoringu’, […] nadmiernej kontroli prowadzonej 24 godziny na dobę i 7 dni w tygodniu dzięki urządzeniom umieszczonym w człowieku. Lokalizacja i nieustanne śledzenie nie będą miały końca. Ten stan będzie nie tylko ‘śmiercią prywatności’, ale […] może on również zainicjować rozwój nowych chorób psychicznych" - piszą.
Implant zrobi z ciebie nadczłowieka
W drugiej połowie zeszłego roku sporo komentarzy wywołały słowa Bena Gomesa - jednego z dyrektorów Google, z którego wypowiedzi wynikało, że wśród celów korporacji jest stworzenie domózgowego implantu pozwalającego m.in. na sterowanie urządzeniami elektronicznymi czy otrzymywanie informacji z internetu bezpośrednio do mózgu. Taka strategia rozwoju i wizja dosłownego "bycia online" nie spodobała się jednak wszystkim, szczególnie tym, którzy uznają, że Google gromadzi niebezpieczną ilość informacji o użytkownikach swoich usług.
Inne ośrodki również pracują nad udoskonalaniem implantów. W 2011 r. IBM zbudowała czip imitujący funkcjonowanie ludzkiego mózgu. W 2013 r. powstanie podobnego "czipa neuromorficznego" ogłosili uczeni z Zurychu. Być może w bliżej nieokreślonej przyszłości implanty mózgowe staną się "protezami" wzroku lub pamięci dla osób, które doznały trwałego uszkodzenia mózgu. Ale to nie jedyne zaskakujące drogi rozwoju biotechnologii. Kolejnymi będą nanoboty i nanokomputery - mikroskopijne urządzenia "przeprogramowujące" organizm od środka.
"Nanoboty będą wykorzystywane do wspomagania i zastępowania naszych organów" - pisze słynny futurolog i wynalazca Ray Kurzweil, także pracownik Google. "Do 2030 r. uda się odtworzyć technologicznie ludzki mózg, a niebiologiczna inteligencja scali się z naszymi biologicznymi rozumami. […] Powstanie też aplikacja imitująca pełną wirtualną rzeczywistość, która będzie absorbować wszystkie zmysły człowieka. Kiedy będziemy chcieli wejść do wirtualnego środowiska, nanoboty zastąpią sygnały docierające z otoczenia sygnałami świata wirtualnego".
Według Kurzweila, przyszła generacja implantów, które będą podłączone do neuronów, zdefiniuje na nowo pojęcie człowieczeństwa. Wszczepiane ludziom urządzenia o rozmiarach krwinek będą nie tylko diagnozować i leczyć, ale również usprawniać pamięć, wzrok, słuch i inne funkcje organizmu. Pozwolą również na "elektroniczną telepatię" - bezpośredni transfer informacji między mózgami. Człowiek dokona dzięki temu przejścia w stadium postbiologiczne - transludzkie.
Nadzieje na pokonanie fizjologicznych barier przyćmiewają jednak poważne obawy. Niepokojąca wizja wyłania się z poglądów bioetyka Jamesa Hughesa z Trinity College (Hartford), który uznaje czipowanie mózgów za… korzystne. W książce "Obywatel cyborg" uzasadnia, że pomoże to w stworzeniu ogólnoświatowego rządu, który będzie kontrolował populację, poddając podejrzanych obywateli odpowiednim testom. Ci, którzy ich nie przejdą, otrzymają przymusowo "czip moralności".
Perspektywa rodem z filmów science-fiction wydaje się odległa, ale być może opisuje rzeczywistość, która czai się tuż za rogiem. Nie można również wykluczyć, że wśród skomputeryzowanych mikro-implantów pojawią się takie, które będą wykradać informacje z mózgu albo kasować wspomnienia. Lansowana przez Kurzweila i transhumanistów idea "połączenia duszy z czipem" rodzi uzasadnione obawy i pesymistyczne scenariusze. Kolejny z nich zakłada, że ci, których będzie stać na udoskonalenie swoich ciał i umysłów, mogą uformować kontrolującą innych kastę "nadludzi"…
______________________
Cytaty pochodzą z:
K. Michael, M.G. Michael, Uberveillance and the Social Implication of Microchip Implants, 2013.
Kurzweil R., The Ray Kurzweil Reader, kurzweilai.net</field>
  </doc>
  <doc>
    <field name="id">43</field>
    <field name="title">czwarta-tajemnica-fatimska</field>
    <field name="datawydarzenia">1967 r, w 1977, 7 lipca, 1977 r, w 2000, w 1985, 16 kwietnia, 1957 r, 2000 r, 4 kwietnia, w 1982, 1 marca, 9 stycznia, 1944 r, 3 stycznia, 2 stycznia</field>
    <field name="miejsce">w Watykanie, w Archiwach Świętego, w Świętym Oficjum, w Sekretariacie Stanu, w Leirii, w Lizbonie, w Pierwszej Tajemnicy, w Bożym</field>
    <field name="description">Dwa watykańskie dokumenty dotyczące Trzeciej Tajemnicy Fatimskiej wskazują dwie różne daty odczytania treści proroctwa przez papieża Pawła VI. Biskup Loris Capovilla, sekretarz Jana XXIII potwierdza, że to dowód na istnienie dwóch wersji najsłynniejszego objawienia. A dowodów na to jest znacznie więcej...
Założenie, że dwie części Trzeciej Tajemnicy przechowywano w Watykanie w dwóch różnych miejscach, może tłumaczyć bardzo dziwną wypowiedź kardynała Ottavianiego z jego sławnego przemówienia, wygłoszonego w czasach, kiedy był pro-Prefektem Kongregacji Nauki Wiary: "Papież (Jan XXIII - aut.) umieścił ‘Tajemnicę’ w innej kopercie, opieczętował ją i posłał do jednego z tych archiwów, które są jak studnia, do której papier wpada bardzo głęboko i nikt już niczego nie dostrzega. Tak więc trudno powiedzieć, gdzie znajduje się "Tajemnica Fatimska".
Aż trudno w to uwierzyć. Istotnie, wszyscy wiedzieli - to była oficjalna informacja - że Trzecia Tajemnica jest przechowywana w Archiwach Świętego Oficjum. Lecz, co dziwne, właśnie ten człowiek, który kierował Świętym Oficjum, powiadamia wszystkich, iż "trudno powiedzieć, gdzie znajduje się ‘Tajemnica Fatimska'". Był to zakamuflowany sposób dania do zrozumienia, że prawda jest bardziej skomplikowana niż podaje oficjalna wersja.
Zresztą podczas konferencji z 1967 roku kardynał wygłosił inną osobliwość. Przebytą przez Tajemnicę drogę opisał w ten sposób: "Biskup Leirii oddał ją nuncjuszowi apostolskiemu, był nim wtedy biskup Cento, obecnie kardynał, obecny tutaj, który przekazał ją Kongregacji Nauki Wiary, zgodnie z jej żądaniem [...]. Tak więc Tajemnica dotarła do Kongregacji Nauki Wiary i wciąż zapieczętowana została przekazana Janowi XXIII". (...)
Jedna część Tajemnicy (tekst opisujący wizję) naprawdę została przyniesiona do Świętego Oficjum i tam była przechowywana, podczas gdy druga część Tajemnicy została zamknięta przez Piusa XII w papieskim apartamencie. Zresztą w 1977 roku kardynał Ottaviani posunął się jeszcze dalej. Odpowiadając listownie na trzy pytania napisał: "Prawdziwy tekst ‘Tajemnicy’, napisany przez widzącą Łucję i posłany papieżowi Janowi XXIII, jest całkowicie tajny, ponieważ papież niczego nie ujawnił. Zupełnie nie wiadomo, gdzie schował tekst, który został mu przesłany". To wszystko zostało przez starego kardynała napisane 7 lipca 1977 roku. Można powiedzieć, że Ottaviani, już bardzo wiekowy człowiek, chciał ujawnić, że "prawdziwego tekstu Tajemnicy" nie było w Świętym Oficjum, jak utrzymywała oficjalna wersja, lecz znajdował się on bezpośrednio w pieczy papieży (natomiast w Świętym Oficjum przechowywany był opis wizji).
Jest też inna poszlaka, która pozwala się domyślać istnienia dwóch tekstów. Kardynał Ottaviani rzeczywiście potwierdził: "Jan XXIII otworzył kopertę i przeczytał. A chociaż tekst był napisany po portugalsku, powiedział mi potem, że zrozumiał go w całości". Jednak "wiemy", zgłasza zastrzeżenie Frere Michel, "że papież poprosił o pomoc przede wszystkim księdza Tavaresa, aby pomógł mu zrozumieć znaczenie pewnych wyrażeń portugalskich"1. Również biskup Capovilla poświadczył: ponieważ tekst "zawierał wyrażenia w portugalskim dialekcie […] został wezwany kapłan, który w Sekretariacie Stanu zajmował się sprawami Portugalii, ksiądz Tavares".
Te dwie sprzeczne informacje dają się wytłumaczyć, gdy przyjmiemy, że chodzi o lekturę dwóch różnych tekstó3. Można też postawić pytanie czy w tekście wizji, ujawnionym w 2000 roku, rzeczywiście znajdują się "wyrażenia sformułowane w dialekcie"? Przedstawiłem problem ekspertowi, pani profesor Mariagrazii Russo, która dokonała bardzo skrupulatnej analizy lingwistycznej i doszła do zaskakujących wniosków. Podkreśliła, że w tym dokumencie nie stwierdza sie obecności regionalizmów ani prowincjalizmów. To oznacza, że ta część Trzeciej Tajemnicy, o której mówi Capovilla, do której przetłumaczenia potrzebna była, ze względu na domniemane "wyrażenia sformułowane w dialekcie", pomoc księdza Tavaresa, nie jest tekstem ujawnionym w 2000 roku. Mamy więc jeszcze jeden dowód na to, że istnieją dwie różne części Trzeciej Tajemnicy. Jedna ujawniona (lecz o niepewnej interpretacji) i druga, do tej pory wciąż tajna. Zaprzecza się samemu faktowi jej istnienia, tak bardzo jest wybuchowa.
Publikacje "fatimickie" twierdzą nawet, że dwie części Trzeciej Tajemnicy przybyły do Rzymu w dwóch różnych terminach i że jest tego ślad. Frere Michel w 1985 roku pisze, że dokument "przybył do Rzymu 16 kwietnia 1957 roku", co nigdy nie zostało zdementowane, a co więcej, "z diecezji Leirii przyszła informacja o doręczeniu". Pisze to odsyłając czytelnika do bezdyskusyjnego autorytetu, mianowicie do ojca Alonso.
Jednak w oficjalnej publikacji watykańskiej z 2000 roku arcybiskup Bertone stwierdza, że "koperta została przekazana do Archiwum Świętego Oficjum dnia 4 kwietnia 1957 roku". A więc miało to miejsce 4 czy 16 kwietnia? Jak to możliwe, pytam jeszcze raz, że istnieją dwie różnych daty dostarczenia do Rzymu tego samego dokumentu? Albo jedno ze źródeł kłamie (jednak nie istniał żaden powód do szerzenia kłamstw, ani w przypadku ojca Alonso i Frere Michela, piszących w 1982 i w 1985 roku, ani w przypadku arcybiskupa Bertone, który pisze w 2000 roku), albo - co jest bardziej prawdopodobne - nie chodzi tu o ten sam dokument; wtedy obydwa źródła stwierdzają prawdę. Wszystko daje się wytłumaczyć, gdy uwzględni się fakt, że ojciec Alonso i Frere Michel mówią o tekście zawierającym słowa Matki Bożej (tak zwana "koperta biskupa Capovilli"), podczas gdy arcybiskup Bertone mówi o tekście wizji, ujawnionym w 2000 roku.
Ale jak to jest możliwe, że dwie części Trzeciej Tajemnicy zostały przekazane do Watykanu w dwóch różnych terminach? Z jakiego powodu tak się stało? Wydaje się to nieprawdopodobne, ale jeżeli odkryjemy, co wydarzyło się w Leirii kiedy z Rzymu zażądano przysłania pism Łucji, to zdamy sobie sprawę, że istotnie przesłanie obu części Tajemnicy miało miejsce w różnym czasie.
Frere Michel odtwarza bieg wydarzeń. Tak więc w styczniu 1957 roku, za pośrednictwem nuncjusza Cento, przychodzi do Kurii w Leirii żądanie przesłania do Rzymu wszystkich pism siostry Łucji. Natychmiast przystąpiono do wykonania nakazu. "Kiedy zostały ukończone prace nad sporządzeniem fotokopii, biskup Da Silva zapytał nuncjusza, czy trzeba wysłać również Trzecią Tajemnicę. Nuncjusz zwrócił się z pytaniem do Rzymu i otrzymał odpowiedź: ‘Oczywiście! Także Tajemnicę! Przede wszystkim Tajemnicę!’"
Jednak Trzecia Tajemnica, również część zawierająca słowa Matki Bożej, znajdowała się w zapieczętowanej kopercie, a zatem musiała być wysłana bez możliwości sporządzenia kopii fotograficznych, chyba że przez kogoś, kto miał do tego prawo jako jej adresat. Tak więc, znając całą sprawę, biskup Venancio, biskup pomocniczy w diecezji Leirii, spotkał się z ordynariuszem, biskupem Da Silva, który wtedy miał już 85 lat, był praktycznie unieruchomiony przez cierpienie i niemalże niewidomy. Powiedział mu: "Księże biskupie, proszę mnie wysłuchać. Ksiądz Biskup jest w posiadaniu tekstu tajemnicy i może ją przeczytać, siostra Łucja powiedziała, że Ekscelencja ma do tego prawo. Proszę ją otworzyć! Zrobimy jej fotokopię. To ostatnia okazja aby to zrobić". Ale biskup odpowiedział: "Nie, to mnie nie interesuje. To jest tajemnica i nie chcę jej czytać".
Następnego dnia biskup Venancio ponowił prośbę, ale otrzymał taką samą odpowiedź. Tak więc bardzo zafrasowany udał się do nuncjatury w Lizbonie i doręczył opieczętowaną kopertę z Trzecią Tajemnicą nincjuszowi Cento, który rozpromienił się, gdy ją otrzymał. Była godzina 12 dnia 1 marca 1957 roku. Z tego kronikarskiego zapisu łatwo jest wywnioskować, że doręczenie żądanej przesyłki dokonało się w czasie dwóch miesięcy, a zatem jest całkiem prawdopodobne, że do Rzymu najpierw (4 kwietnia) przybył tekst wizji, a następnie (16 kwietnia) koperta z częścią Tajemnicy zawierającą słowa Matki Bożej.
Ale czy istnieje jakiś dokument, który mógłby potwierdzić, że Trzecia Tajemnica ma taki układ lub że siostra Łucja napisała ją w dwóch częściach? Tak, istnieją wiadomości dotyczące jej redagowania, które to potwierdzają. Siostra Łucja wyjaśnia wszystko, czarno na białym: "Powiedziano mi, abym pisała, zarówno w zeszycie, w którym kazano mi zapisywać mój duchowy dziennik, jak i na kartkach z zeszytu, które potem miały zostać włożone do koperty, opieczętowane i zalakowane". Tak więc pojawiają się dwa teksty. Wydaje się dziwne, że dwie części Tajemnicy zapisane zostały na różnych kartkach - jedna część w zeszycie, a druga na kartce, jednak to, o czym siostra Łucja informuje biskupa Leirii, wskazuje, że tak właśnie zrobiła: "Zrobiłam to, o co mnie proszono; Bóg zechciał wystawić mnie na próbę, ale we wszystkim taka istotnie była Jego wola: (tekst) jest w opieczętowanej kopercie, a ta koperta jest w zeszycie".
Uwaga na daty! Informacja przekazana biskupowi Da Silva datowana jest na 9 stycznia 1944 roku. Ale my wiemy, że tekst wizji, opublikowany w 2000 roku przez Watykan, nosi datę 3 stycznia 1944 roku i oficjalnie potwierdza to także kardynał Bertone. Rzeczywiście - po dwóch miesiącach ciężkiej udręki, która uniemożliwiała jej zapisane tego tekstu (tak poważna jest treść Tajemnicy) - z pomocą siostrze Łucji po raz kolejny przyszła Matka Boża, objawiając się jej w niedzielę, 2 stycznia 1944 roku. Chciała ją zapewnić, że jest wolą Nieba, aby zapisała Tajemnicę. Umocniona i upewniona Łucja zapisała tekst wizji w dniu 3 stycznia. Dlaczego zatem czekała aż sześć dni, aby poinformować o tym biskupa?
Teza "fatimitów" jest prosta: "Dowodzi to, że istnieją dwa dokumenty: tekst zawierający wizję, który został napisany 3 stycznia 1944 roku, oraz tekst zawierający słowa, w których Matka Boża wyjaśniła wizję, a on został napisany 9 stycznia 1944 roku lub niewiele wcześniej".
Biskup Venancio, wszedłszy w posiadanie koperty z Tajemnicą, przed udaniem się do Lizbony, gdzie 1 marca 1957 roku o godzinie 12 doręczył ją nuncjuszowi apostolskiemu, uważnie zbadał pod światło jej cenną zawartość. W wielkiej kopercie biskup zobaczył mniejszą kopertę siostry Łucji, a w niej zwykłą kartkę. Rozpoznał także pismo Łucji, policzył, że tekst ma niewiele linijek, około 20-25, ale niczego nie udało mu się odczytać.
Już tutaj mamy niezwykle ważną wiadomość: Trzecia Tajemnica jest zapisana na jednej kartce papieru. Dla wszystkich jest oczywiste, że ta jedna jedyna kartka nie zawiera tej samej Trzeciej Tajemnicy, którą ujawniono w 2000 roku, ponieważ została ona zapisana na czterech kartkach, zaś tekst liczył 62 linijki i niewątpliwie pochodził z notatnika, o którym mówi siostra Łucja. Czy są inne źródła, które potwierdzają informację, według której Tajemnica ze słowami Matki Bożej jest zapisana na jednej kartce? Prawdę powiedziawszy, jest ich bardzo wiele. Począwszy od świadectwa samej siostry Łucji.
"Łucja mówi, że zapisała ją na kartce papieru", tak pisze na długo przed rokiem 2000 zasługujący na wiarygodność ojciec Alonso, który skrupulatnie relacjonuje to, co usłyszał od widzącej. Niewątpliwie są jeszcze cztery strony zeszytowe, na których została zapisana wizja. Ale ze słów siostry Łucji wnioskuje się, że dla niej "prawdziwą" Trzecią Tajemnicą jest to orędzie Matki Bożej, zaś tekst wizji (tak jak wizja Piekła w poprzedniej części Tajemnicy) jest okazją, do wyjaśnień przekazanych przez Matkę Bożą i Orędzia skierowanego do chrześcijan i całej ludzkości.
Powróćmy do słów Łucji przytoczonych przez ojca Alonso, według którego Tajemnica został zapisana na "jednej kartce papieru". Tę informację, nigdy niezakwestionowaną i uznawaną za pewną, podaje także Aura Miguel w swojej książce, która zresztą - powtarzam to - ma wprowadzenie pióra kardynała Bertone. W tej książce zostało również przytoczone świadectwo kardynała Ottavianiego, który podczas słynnej konferencji z 1967 roku oświadczył: "(Łucja) na jednej kartce napisała to, co Najświętsza Panna kazała jej przekazać Ojcu Świętemu".
To bardzo osobliwe, że przytacza się świadectwa, według których Trzecia Tajemnica została zapisana na jednej kartce i zawiera słowa Najświętszej Panny, a nie zauważa lub nie rozpoznaje się wyraźnej różnicy z tekstem opublikowanym w 2000 roku, który zapisany jest na czterech kartkach i nie zawiera ani jednego słowa Matki Bożej. Aura Miguel cytuje te słowa Łucji i kardynała Ottavianiego, uznając je za autentyczne, ale nie wyciąga z nich logicznych wniosków wskazujących na to, że istnieją dwa różne dokumenty, z których jeden wciąż jeszcze pozostaje tajny.
A więc tajemnica została przekazana w liście, w tekście liczącym 20-25 linijek, napisanym na jednej tylko kartce. Z powodu konieczności zapisania tego krótkiego orędzia Matki Bożej - po otrzymaniu nakazu biskupa - siostrę Łucja cierpiała udrękę i niepokój przez prawie trzy miesiące. Jak już powiedziano, tę dramatyczną trudność udało się jej przezwyciężyć tylko dzięki interwencji Matki Bożej, która ukazała się jej 2 stycznia 1944 roku. Ona zapewniła ją o potrzebie zapisania Tajemnicy i pomogła jej przypomnieć sobie każde słowo. Ale skąd ten wielki niepokój Łucji? Skąd ta niepewność? Być może z powodu proroctw o straszliwych katastrofach, o których może mówić Tajemnica.
W rzeczywistości proroctwa o przerażających i tragicznych wydarzeniach znajdują się w pierwszej i drugiej części Tajemnicy (jest tam przepowiedziana cała groza XX wieku, co rzeczywiście może zmrozić krew w żyłach, nie mówiąc już o Piekle, którego wizja jest opisana w Pierwszej Tajemnicy). Co zatem mogło wywołać tak paraliżujące przerażenie siostry Łucji?
Ojciec Alonso, który osobiście znał siostrę Łucję, również twierdzi, że gdyby było to wywołane proroczą zapowiedzią wielkich kataklizmów, na pewno byłoby to bolesne, ale "jesteśmy pewni, że Łucja nie odczuwałaby tak wielkich trudności, dla przezwyciężenia których potrzebna była specjalna interwencja Nieba". Co zatem może sparaliżować przerażeniem klauzurową zakonnicę, żyjącą i wzrastającą w posłuszeństwie i oddaniu Kościołowi? "Gdyby jednak chodziło", wyjaśnia ojciec Alonso, "o wewnętrzne walki w łonie samego Kościoła i wielkie zaniedbania duszpasterskie najwyższych członków hierarchii, to jest zrozumiałe, że Łucja musiałaby doświadczyć wielkich wewnętrznych oporów, prawie niemożliwych do przezwyciężenia naturalnymi środkami".
Wewnętrzne walki i zaniedbania najwyższych pasterzy Kościoła? Czy to wystarcza do wytłumaczenia tego paraliżującego przerażenia? Oto stanowisko Frere Michela:
"Rzeczywiście, z pewnością Łucja zdawała sobie sprawę, że tym krótkim tekstem ujawnia wydarzenia o nadzwyczajnym zasięgu w historii Kościoła, historii całego świata. Dlatego, że dla Łucji, nauczonej w szkole Najświętszej Panny do oceniania wszystkich spraw w Bożym świetle, wojna, kataklizmy, głód, bolszewicki gułag obejmujący całą planetę, wiele unicestwionych narodów - to wszystko jest nieskończenie mniej niebezpieczne od apostazji samego Kościoła i apostazji jego pasterzy. Niewątpliwie, Kościół posiada obietnicę życia wiecznego i moce Piekła go nie zwyciężą. Nieomylność Papieża nigdy nie zostanie wprowadzona w błąd. To pewne, że żaden Papież nigdy nie będzie mógł uczyć błędu w ramach sprawowania swojego nieomylnego, zwyczajnego i nadzwyczajnego urzędu nauczycielskiego. Co nie przeszkadza, że défaillances (nieudolność, błędy, pomyłki) pasterzy w dziedzinach, których nie dotyczy ich nieomylność, mogłyby mieć najbardziej katastrofalne konsekwencje. Z powodu ich błędów wiara mogłaby zaniknąć i spowodować - przez straszliwą zniewagę wyrządzoną Bogu tą zbiorową apostazją - wieczną zatratę milionów dusz. To tutaj Trzecia Tajemnica łączy się z Pierwszą, dotyczącą wizji Piekła. I właśnie dlatego, w tym usilnym naleganiu na odpowiedzialność najwyższych hierarchów Kościoła, bez wątpienia Trzecia Tajemnica wydawała się siostrze Łucji najstraszniejsza, a przede wszystkim najtrudniejsza do przekazania. To, że pokorna zakonnica, przyzwyczajona widzieć w swoich przełożonych autentycznych przedstawicieli Boga, niespodziewanie została przez Niebo zmuszona do przekazania im tak surowych ostrzeżeń, tak silnych upomnień w związku z ich postępowaniem, było dla niej ogromnie przykrym zadaniem".</field>
  </doc>
  <doc>
    <field name="id">44</field>
    <field name="title">czy-bac-sie-21-grudnia</field>
    <field name="datawydarzenia">21 grudnia, 2012 r, w 2012, 1993 r, przed 2012, roku 2012, w 1945, w 3114</field>
    <field name="miejsce">na Słońcu, na Ziemię, na Ziemi, na History Channel</field>
    <field name="description">Philip Coppens - pisarz i dziennikarz, autor książki "2012: Fakt czy fikcja" wyjaśnia, co czeka nas po 21 grudnia 2012 roku i czego spodziewali się Majowie, przepowiadając na ten czas powrót tajemniczych "Bolon Yokte". Czy należy się niepokoić?
Wielu ludzi żywi przekonanie, że po 21 grudnia świat zmieni się nie do poznania - czeka nas albo zagłada, albo wielka transformacja. Wszystko to mieli zapowiedzieć Majowie, którzy na ten dzień wyznaczyli koniec swojego kalendarza. To jednak nieprawda - w rzeczywistości kalendarz Majów (charakteryzujący się niezwykle długimi cyklami czasowymi) wcale nie kończy się 21.12.12. Tego dnia dopełni się 13. baktun - okres rozliczeniowy obejmujący ok. 394 lata.
Przyglądając się temu, co dzieje się na świecie, wiele osób uznaje, że coś jednak jest na rzeczy. Wybuchy na Słońcu, zmiany klimatu, kryzys gospodarczy i wisząca w powietrzu wojna - to wszystko skłania ludzi do wniosku, że nawet jeśli świat nie skończy się w 2012 roku, coś się w nim jednak zmienia. Niektórzy uznają, że zapowiadany przez Majów przełom to zwiastun wielkiej transformacji, która czeka naszą cywilizację.
O tym, jak sprawa 21.12.12 wygląda z różnych punktów widzenia porozmawiamy z Philipem Coppensem - dziennikarzem i pisarzem, w którego bogatym dorobku znajduje się książka "2012, Science or Fiction" ("2012: Nauka czy fikcja"), która skupia się na tym, w jaki sposób nasze czasy mogą wpłynąć na przyszłość planety.
Rozmawia Piotr Cielebiaś
Co stanie się po 21 grudnia 2012 roku? Czy kryje się za tym jakiś głębszy sens? I co naprawdę wiedzieli na ten temat Majowie? Zapytamy o to Philipa Coppensa. Myśli pan, że po 21 grudnia świat będzie inny?
I tak, i nie. Żyjemy w epoce wielkich zmian - o tym właśnie mówią Majowie. Dwa dwudziestoletnie cykle będą okresami wielkich transformacji. Pierwszy z nich rozpoczął się w kwietniu 1993 roku. Kiedy porównamy ówczesny świat z dzisiejszym, zauważymy kolosalną różnicę.
Dziś żyjemy w globalnej wiosce - rozwój telekomunikacji sprawił, że za małe pieniądze możemy skontaktować się z kim chcemy, a za przeciętną wypłatę mieszkaniec Zachodniej Europy może wybrać się samolotem na drugi koniec świata. Pojawiła się globalna ekonomia, a jedyną rzeczą, która nie pozwala nam stać się obywatelami świata są granice i bariery nieustannie wyznaczane przez polityków.
Myślę, że w ciągu następnych 20 lat będziemy świadkami procesu, który stworzy z nas prawdziwą globalną cywilizację, a świat znowu ulegnie całkowitej transformacji.
Wiadomo już, że kalendarz Majów - główny element mitu o 21.12.12 - wcale się nie kończy. Na dzień ten przypada jedynie koniec jednego z okresów rozliczeniowych (zwanego baktunem). Na majańskiej inskrypcji z Tortuguero odkryto jednak wzmiankę, że na ten czas przewidywany jest powrót tajemniczych "Bolon Yokte". Czy Majowie rzeczywiście zapowiedzieli nadejście czegoś ważnego lub… groźnego?
Bolon Yokte to "Dziewięciu Panów Podziemi", którzy według wierzeń Majów powracają na Ziemię co 400 lat. Wraz z ich przybyciem następował koniec "jednego świata", a władca Majów ogłaszał nadejście nowej ery. Niektórzy, tak jak pisarz John Major Jenkins, wiążą kalendarz Majów z wydarzeniami natury kosmicznej, opierając się na założeniu, że wszystkie zmiany na Ziemi warunkowane są tym, co dzieje się na niebie.
Pojawienie się Bolon Yokte zapowiedziano na 2012 rok, jednak problem w tym, że dziś wiele się zmieniło - nie ma już przecież władców Majów. W dawnych czasach odprawiano nawet specjalne rytuały mające "ściągać" te istoty. W tym aspekcie sprawa 21 grudnia może być już nieaktualna, ponieważ cywilizacja Majów nie istnieje.
Nie ma się jednak czego obawiać, bo świat fizyczny na pewno się nie skończy.
Kiedy po raz pierwszy wspomniano o szczególnej roli 2012 roku? Jeszcze parę lat temu niektórzy zapowiadali nań wielkie kataklizmy, inni mówili z kolei o wielkiej transformacji planety czy ludzkiej świadomości. A co naprawdę mówili Majowie?
Obawy przed 2012 rokiem narastały od połowy ostatniej dekady XX wieku, kiedy pisarze tacy jak Maurice Cotterell zaczęli zgłębiać tajemnice kalendarza Majów. Zwrócił on uwagę na związek między nim a aktywnością słoneczną, która miała osiągnąć kolejny szczyt w 2012 roku. Nie był on jednak świadom, że zachowania Słońca nie da się dokładnie przewidzieć i, jak dziś wiemy, nie ma to żadnego określonego związku z datą 21 grudnia. Majowie zapowiadali zaś, że w tym okresie czeka nas wielka "społeczna" zmiana. Nie ma to nic wspólnego z katastrofizmem.
A czy inni jasnowidze lub profeci wspominali o tej dacie?
Niektórzy współcześni profeci faktycznie włączyli ten wątek do swoich wniosków, ale nie przykładam do tego dużej wagi. Faktem jest, że w latach 60. wieszczono początek Ery Wodnika, którą utożsamiano z nadejściem głębokich przemian. Możemy zatem powiedzieć, że nie tylko Majowie przywiązywali do naszych czasów dużą wagę.
Jeden z oryginalniejszych wniosków na temat roku 2012 wysnuł filozof i etnobotanik Terence McKenna (1946-2000), który nadał mu szczególną rolę. Dlaczego?
Z Terencem spotkałem się wielokrotnie. Był to bardzo przyjemny człowiek! W latach 70., w czasie jego eksperymentów z psychodelikami, pewna "nieludzka inteligencja" z innego stanu świadomości przekazała mu równanie objaśniając, że była to fraktalna fala - "mapa czasu". Problemem pozostawało zakotwiczenie jej w naszej historii.
Jedyna wskazówka, jaką otrzymał McKenna mówiła, że odpowiada ona okresom wielkich innowacji. Uznał, że takim przełomem dla ludzkości było zrzucenie bomb atomowych w 1945 roku, jednak kiedy dowiedział się o roli roku 2012 uznał, że chodzi właśnie o okres, w którym żyjemy.
Z wniosków McKenny wynikało, że będzie to czas "technologicznej osobliwości", kiedy liczba nowych odkryć i ciągłych innowacji zmusi nas - że tak powiem - do wyjścia poza skalę czasu, a wszelkie przewidywania staną się nieaktualne. Niezależnie od tego, jak porywająca jest to idea, nie pokrywa się z tym, co mówili Majowie. Choć uważam, że to niezwykle interesująca sprawa, z pewnością nie odnosi się do roku 2012.
21.12.12 ma wiele twarzy. Jedna z nich wiąże się z "przesileniem" - okresem, kiedy ludzie zrozumieją, że nasza cywilizacja wymaga napraw. Niektórzy czują się rozczarowani polityką, nauką, religią i przytłoczeni wszechobecnością informacji. Co z tym ciekawym aspektem roku 2012?
Myślę, że właśnie o to chodzi. Zjawisko roku 2012 odnosi się do zmian społecznych. Mówi o tym, że nasze przekonanie o słusznym modelu świata dogorywa i potrzeba "nowego paradygmatu". Majowie twierdzili, że pierwsze trzy epoki odnosiły się do fizycznego rozwoju człowieka, a obecna, która zaczęła się w 3114 roku p.n.e., skupia się na duchowości.
Powinniśmy iść tym torem, mniej koncentrować się na religii i przywiązywać większą wagę do duchowości, którą przez wieki stopniowo traciliśmy. Musimy ją odzyskać. Konieczne jest ponowne zetknięcie z boskością i uświadomienie sobie, że wszyscy jesteśmy tacy sami i przynależymy do jednej globalnej wioski. Ludzie mają bowiem ze sobą więcej wspólnego niż chce władza, która żyje z podtrzymywania podziałów.
Ponieważ jest pan jednym z ekspertów w serii dokumentalnej "Starożytni kosmici" (emitowanej na History Channel) trudno nie zapytać o… Nibiru. Kilka lat temu wrzało od pogłosek o tym, że w 2012 roku w sąsiedztwo Ziemi dotrze planeta, o której mówią podania Sumerów. Dziś niewiele z tego mitu pozostało.
…mimo to on nadal istnieje. Sprawa wiąże się z osobą pisarza Zecharii Sitchina, którego fanem zdecydowanie nie jestem. Według mnie nie ma żadnego Nibiru - żadnej "Dwunastej planety", ani też w żaden sposób nie jest to związane z rokiem 2012.
Sitchin nie zrozumiał, czym była "prawdziwa Nibiru". Osobiście uznaję, że jej opisy odnosiły się do symbolicznego pośmiertnego stanu, gdy dusza przechodzi z jednego świata do następnego. Wszystko, co wiąże się z Nibiru przypomina opowieści o egipskim świecie zmarłych - krainie Duat.
Jeśli końca świata nie będzie, czy w przeszłości pojawią się nowe "daty zagłady"? Niektórzy przesuwają Armagedon na rok 2036, kiedy w pobliżu Ziemi ma przelecieć asteroida Apophis. Dlaczego ludzie tak bardzo tęsknią za Apokalipsą?
Ma to wiele wspólnego z chrześcijańskim światopoglądem i ciągłym oczekiwaniem na koniec świata. Zachodnia kultura nie zna już cykli czasowych obecnych m.in. u Majów. My mamy do czynienia z czasem liniowym, który liczony jest w tysiącach lat. Ponieważ nie możemy pojąć jego ogromu, rozdzielamy go na mniejsze jednostki po 5, 10, 50 czy 100 lat.
Wyczekujemy końca, ponieważ wierzymy, że będzie on sygnalizował osiągnięcie pewnego poziomu, kiedy powróci Jezus albo inna postać. Z powodu braku cykli skupiamy się na datach takich jak 2012 uznając je za coś, czym naprawdę nie są. Majowie wierzyli też, że cykle czasu są "żywe", a my musimy brać za rogi naszą przyszłość.
Wszystkie te proroctwa zapowiadają, że ktoś się pojawi lub stanie się coś, czego finał będzie albo wspaniały, albo tragiczny. Ale życie nie jest takie proste i Majowie doskonale zdawali sobie z tego sprawę… w przeciwieństwie do wielu współczesnych mieszkańców Zachodu.</field>
  </doc>
  <doc>
    <field name="id">45</field>
    <field name="title">czy-cia-chce-kontrolowac-pogode</field>
    <field name="datawydarzenia">2012 r</field>
    <field name="miejsce">na Pacyfiku, w Wietnamie, przed Igrzyskami Olimpijskimi, w Pekinie</field>
    <field name="description">CIA planuje zbadać, jak ludzie mogą potencjalnie kontrolować globalne zmiany klimatu. Dwuletni projekt prowadzony przez National Academy of Sciences finansowany jest przez CIA i oficjalnie "ma na celu zapewnienie starannej analizy oraz stworzenie jasnych podstaw naukowych w zakresie geoinżynierii i zmian klimatu". Do czego zmierza CIA?
"To naturalne, że w obszarze tak istotnych kwestii jak zmiany klimatu nasza agencja będzie współpracować z naukowcami", podkreśla rzecznik CIA Edward Price. "Chodzi o to, aby lepiej zrozumieć to zjawisko i jego konsekwencje dla bezpieczeństwa narodowego", dodaje. Geoinżynieria oraz zmiany klimatu to temat szeroko dyskutowany w ostatnim czasie w USA. Jednym z potencjalnych pomysłów naukowców pracujących dla CIA ma być "zarządzanie energią słoneczną". Strategia miałaby polegać na wysyłaniu specjalnych cząstek do wysokich sfer atmosfery w celu doprowadzenia do np. ochłodzenia klimatu i łagodzenia skutków globalnego ocieplenia.
David Keith z Harvard University, zwolennik badań nad zmianami klimatu podkreśla, że "wiele z tych propozycji jest zasadniczo wykonalnych, stosunkowo tanich i możliwych do wdrożenia". Jeśli naukowiec ma rację, to już niebawem kraje lub indywidualne osoby będą mogły używać podobnej technologii do realizacji własnych ambicji. Podobne próby podejmowane były już wcześniej. Warto przypomnieć chociażby, że w lipcu 2012 roku amerykański przedsiębiorca Russ George starał się stworzyć gigantyczny rozkwit planktonu na Pacyfiku, który umożliwić miał pochłanianie dwutlenku węgla i jego "magazynowanie" na dnie morza.
Nowy projekt realizowany przez CIA to nie pierwszy przypadek, kiedy amerykański rząd próbuje manipulować siłami natury. Podczas wojny w Wietnamie, armia USA miała podobno "sterować" chmurami, próbując zalać Ho Chi Minh Trail i zdobyć taktyczną przewagę wojskową. Wiele lat później, chińskie "Biuro Zmian Pogody" ingerowało w pogodę przed Igrzyskami Olimpijskimi w Pekinie celem uniknięcia opadów na nowych stadionach. Zarówno CIA, jak i współpracujący naukowcy odmówili odpowiedzi na pytania co do przyszłego wykorzystywania tego typu technologii dla celów wojskowych…
Jakie Waszym zdaniem CIA ma plany względem zmian klimatu?
Źródło: orwellsky.blog.onet.pl</field>
  </doc>
  <doc>
    <field name="id">46</field>
    <field name="title">czy-istniala-cywilizacja-neandertalska</field>
    <field name="datawydarzenia">2010 r, w 2013, 2012 r, w 1960, w 1995</field>
    <field name="miejsce">w Słowenii</field>
    <field name="description">Współcześni ludzie posiadają kilka procent neandertalskich genów. Ale po Homo neanderthalensis mogliśmy odziedziczyć coś jeszcze. Angielski uczony, Stan Gooch, był zdania, że neandertalczyk, krzyżując się z człowiekiem współczesnym, przekazał potomnym kilka cech oraz część swej kultury. Chodzi o niektóre uniwersalne wierzenia, symbole i archetypy, a także dar intuicji oraz śnienia…
W ostatnich kilkunastu latach nauka odsłoniła nowe oblicze neandertalczyków. W 2010 r. uczeni pracujący przy Neanderthal Genome Project ogłosili, że 2-4 procent genów współczesnych mieszkańców Eurazji przypomina materiał genetyczny Homo neanderthalensis. Co więcej, z danych przedstawionych w 2013 r. przez prof. Marka Thomasa - genetyka z University College of London wynika, że człowiek współczesny jest wynikiem krzyżowania się Homo sapiens z kilkoma pokrewnymi gatunkami, nie tylko neandertalczykiem, ale także tzw. człowiekiem z Jaskini Denisowa, po którym zachowały się jedynie szczątkowe znaleziska.
Każdy nosi w sobie zatem maleńką część obcego gatunku. Ale czy możliwe, by elementy zaczerpnięte od neandertalczyków zachowały się również w kulturze? Angielski psycholog i pisarz, Stan Gooch (1932-2010) był zdania, że niektóre pierwotne symbole, archetypy i wierzenia człowiek współczesny zaczerpnął od "starszego brata", który zasiedlał fragment Europy i Azji przez ok. 375 tys. lat - czas wystarczający, by stworzyć zalążki własnej proto-cywilizacji…
Uczłowieczanie neandertalczyka
Wiedza o kulturze i zachowaniach Homo neanderthalensis, choć skąpa, poszerza się z roku na rok. W 2012 r. Karen Hardy (ICREA) i Stephen Buckley (University of York) poinformowali, że badając zęby neandertalczyków zidentyfikowali kilka substancji leczniczych pochodzenia naturalnego (m.in. z rumianku i krwawnika), co sugerowało, że ich właściciele posiadali wiedzę na temat ziołolecznictwa i opiekowali się chorymi.
Na praktykowanie przez neandertalczyków złożonych ceremonii pogrzebowych i wiary w życie pozagrobowe wskazują znaleziska z jaskini Szanidar (Irak), gdzie w 1960 r. odkryto pochówek pokryty kwiatowym pyłkiem. Sugerowało to, że zmarłego złożono do grobu w otoczeniu kwiatów. Z kolei flet z kości niedźwiedzia jaskiniowego znaleziony w 1995 r. w Słowenii wskazywał, że neandertalczycy mogli tworzyć muzykę.
Brani początkowo za prymitywnych troglodytów neandertalczycy, wskutek ostatnich odkryć ukazali bardziej ludzkie oblicze. Skłoniło to jednego z ekspertów w ich dziedzinie, antropologa prof. João Zilhão, do następującego wniosku: "Jasne, że zachowywali się oni we współczesny sposób. Choć anatomicznie nie przypominali ludzi, dorównywali, a może nawet przewyższali ich umysłowo" - pisał.
Stan Gooch - angielski psycholog polsko-żydowskiego pochodzenia, zainteresował się kwestią kultury neandertalskiej w czasach, kiedy panowało powszechne przekonanie o "podludzkiej naturze" tego gatunku. Analizując pierwotne wierzenia, symbole i archetypy doszedł do kontrowersyjnego wniosku, że część z nich ludzie mogli zaczerpnąć właśnie od Homo neanderthalensis.
Wszystko zaczęło się, kiedy kromaniończycy - pierwsi anatomicznie współcześni ludzie - zetknęli się ze swoim krępym i tajemniczym kuzynem: "To było jak biologiczna supernowa i zapoczątkowało nową erę w dziejach" - pisał Gooch.
Rudy postrach kromaniończyka
Skutki kontaktu z neandertalczykiem odcisnęły na ludziach odczuwalne do dziś piętno. Gooch podzielił je na dwa typy. Pierwszy to pewne uniwersalne wierzenia i przesądy mogące w wersji pierwotnej dotyczyć neandertalczyków. Drugi to symbole i wzorce, jakie nasi przodkowie mogli przejąć z ich kultury.
Według Goocha, metaforycznym odzwierciedleniem stosunków między ludźmi a neandertalczykami jest starotestamentowa opowieści o Ezawie i Jakubie - synach Izaaka. Ezaw (hebr. "włochaty") - rudy i "żyjący w polu", który przyszedł na świat jako pierwszy z bliźniaków, sprzedał pierworództwo bratu za miskę soczewicy. Biblijna historia ma tłumaczyć w sposób symboliczny, dlaczego człowiek współczesny zyskał przewagę nad neandertalczykami, u których - na co wskazują badania - dominował rudy kolor włosów.
Gooch dodaje, że z tego samego źródła biorą się stare jak świat przesądy dotyczące ludzi rudowłosych (z których w prehistorii składano ofiary, a w średniowiecznej Europie uważano ich za czarowników). To samo dotyczy… leworęczności. Angielski pisarz zauważył, że na rycinach i malunkach przedstawiających "dzikich ludzi" (m.in. fenickiej wazie z VII w. p.n.e.) istoty te eksponują lewe ręce.
"We wszystkich językach na świecie słowo ‘prawy’ wywołuje pozytywne skojarzenia. ‘Lewy’ już nie, bowiem oznacza coś uwłaczającego" - pisze, sugerując, że leworęczność mogła być jedną z cech neandertalskich, którą kromaniończyk pogardzał. Powodem takiego stanowiska mogło być to, że mimo pozornego podobieństwa, istniały wielkie różnice w stylu życia obu gatunków.
Gooch sugeruje, że przez naszych przodków neandertalczyk został potępiony, bo z ich perspektywy robił wszystko na opak: praktykował kanibalizm, czcił księżyc, a nie słońce, żył w matriarchacie, a być może nawet - na co wskazują duże oczy - preferował nocny tryb życia.
"Na czysto psychologicznym i kulturowym poziomie neandertalczyk zafundował kromaniończykowi tak wielki szok kulturowy, że odczuwamy go do dziś. […] Prawie każdy aspekt naszego życia nosi w sobie to pradawne piętno" - pisał.
Strach przed neandertalczykami mógł utrwalić się w opowieściach i mitach o dzikich ludziach, diabłach czy innych owłosionych stworach (jak Pan, Minotaur, Enkidu czy słowiański Weles). Mimo to ostatecznie doszło do "wżenienia się" Homo neanderthalensis w rodzinę ludzką, której mógł on przekazać część swej kultury i wierzeń. Według Goocha, człowiek współczesny - hybryda Homo sapiens i neandertalczyka, po tym drugim odziedziczył nie tylko rude włosy, ale też intuicję oraz zdolność do śnienia.
Cywilizacja snów
Za elementy przejęte od neandertalczyków Gooch uznaje m.in. kult lunarny i kalendarz księżycowy, mity związane z Plejadami, niektóre uniwersalne symbole (np. labirynt) oraz szczególną rolę liczby "13". Ta ostatnia przejawia się m.in. w postaci Jakuba i jego 12 synów, Jezusa i 12 apostołów, 13 zasad wiary żydowskiej czy 13-dniowym okresie stosowanym w prekolumbijskiej rachubie czasu. Jak jednak ma się to do kultury neandertalskiej?
Gooch za wskazówkę uznaje kontrowersyjne znalezisko z jaskini Drachenloch (Alpy Szwajcarskie) - rodzaj "ołtarza" zbudowanego z 13 czaszek niedźwiedzia jaskiniowego. Według niektórych opinii, twórcami tej struktury (i innych podobnych znalezionych w jaskiniach Zachodniej Europy) byli neandertalczycy.
Z ich wierzeń mógł zostać zaczerpnięty również wzorzec mitu o Plejadach. Ludy z różnych rejonów świata utożsamiały tę gromadę gwiazd z opowieścią o siedmiu kobietach ściganych przez mężczyznę. W greckim micie są to córki Atlasa, które goni Orion, u Aborygenów dziewczęta, które ściga heros Wurunna, zaś u Indian z Wyoming dziewice tropione przez niedźwiedzia.
Część badaczy uznaje, że tego typu uniwersalne wierzenia są dowodem na istnienie prehistorycznej "kultury-matki". Według Goocha była nią właśnie kultura neandertalczyków. Ale prócz pewnych idei przekazali oni nam coś jeszcze - intuicję. Psycholog pisze, że inaczej zbudowany mózg mógł doprowadzić do wykształcenia u Homo neanderthalensis unikalnej formy świadomości, która umożliwiała intuicyjne poznawanie świata.
"Przypominała coś, co można nazwać ‘świadomością senną’ lub ‘nieświadomością’, a to wszystko dlatego, że mózgi neandertalczyków mocno różniły się od naszych. Mieli oni znacznie większe móżdżki i stosunkowo mniejsze kresomózgowie, w tym płaty czołowe. Sam móżdżek jest ośrodkiem odpowiedzialnym za sny, stany mediumiczne, zdolności paranormalne takie jak telepatia, alternatywne osobowości, trans hipnotyczny i wiele innych (choć z konwencjonalnej literatury tego się nie dowiecie)" - pisał.
Co ciekawe, część wniosków Goocha na temat neandertalczyków po latach potwierdziła nauka. Dziś nie kwestionuje się już ich wkładu w pulę genową współczesnych ludzi. Można powiedzieć, że nie wyginęli do końca, podobnie jak - zdaniem Goocha - ich kultura. Jej charakter porównał on do kultury Aborygenów lub północnoamerykańskich Indian, u których dorobek materialny również odgrywa mniejszą rolę od wartości duchowych.
Na pytanie o to, gdzie można dziś spotkać Homo neanderthalensis, próbował półżartem odpowiedzieć głośny niegdyś filozof, Oswald Spengler (1880-1936), który stwierdził, iż "można go zaobserwować na każdym zgromadzeniu publicznym". Myśliciel nie miał wówczas pojęcia, że jego wypowiedź zawiera w sobie wiele prawdy…
________________
Cytaty pochodzą z:
Gooch S., Neanderthal Legacy, Rochester 2008.
Gooch S., Cities of Dreams, Lancaster 1995.</field>
  </doc>
  <doc>
    <field name="id">47</field>
    <field name="title">czy-jezus-paral-sie-magia</field>
    <field name="datawydarzenia">w 1325, w 1327, w 1888</field>
    <field name="miejsce">w Pierwszym Liście, w Kościele, na terenie Stanów Zjednoczonych, na terenie Francji, w Nag Hammadi</field>
    <field name="description">Plotki, jakoby Jezus z Nazaretu był osobą praktykującą magię, a nie prorokiem, reformatorem religijnym czy bóstwem, krążyły przez jakiś czas po jego ukrzyżowaniu, a kilka współczesnych prac dotyczących tego zagadnienia wskazuje, że pogłoski te niekoniecznie musiały być pozbawione podstaw.
Mimo podtrzymywanych przez dwa tysiąclecia stereotypów, chrześcijaństwo i okultyzm nie są od siebie oddalone w takim stopniu, jak mogłoby się wydawać, a wiele tradycji magicznych czy wróżbiarskich opiera się na zasadach panujących w chrześcijaństwie. Istnienie chrześcijańskiego okultyzmu stanowi jedną z najważniejszych kwestii niedostrzeganych zarówno przez współczesnych okultystów, jak i chrześcijan.
Tajemne aspekty chrześcijaństwa wywodzą się z dużym prawdopodobieństwem od jego założyciela. Plotki, jakoby Jezus z Nazaretu był osobą praktykującą magię, a nie prorokiem, reformatorem religijnym czy bóstwem, krążyły przez jakiś czas po jego ukrzyżowaniu, a kilka współczesnych prac dotyczących tego zagadnienia wskazuje, że pogłoski te niekoniecznie musiały być pozbawione podstaw.
Z całą pewnością praktyki, które moglibyśmy określić mianem magicznych lub wróżbiarskich, były używane w pierwszych latach istnienia Kościoła przez osoby, które znały Jezusa oraz jego wyznawców. Dzieje Apostolskie 1:23-26 wspominają o użyciu technik dywinacyjnych przy wyborze nowego apostoła, który miał zastąpić Judasza Iskariotę, zaś św. Paweł w Pierwszym Liście do Koryntian 12:8-10 wymienia dary Ducha Świętego, do których należą między innymi łaska uzdrawiania oraz dar proroctwa i czynienia cudów. Mimo że Kościół stanowczo odróżnia powyższe działania od praktyk okultystycznych, tak naprawdę nie istnieją żadne uzasadnienia dla takich rozgraniczeń. Według niektórych w wielu miejscach Nowego Testamentu można odnaleźć elementy zaczerpnięte z symboliki geometrycznej i numerologicznej, co może świadczyć o tym, że pitagorejski i platoński mistycyzm był znany w kręgach wczesnego chrześcijaństwa.
W pierwszych wiekach istnienia Kościoła jego nastawienie względem magii było dość zbliżone do sposobu, w jaki podchodziło do niej rzymskie społeczeństwo jako całość. Na terenie Cesarstwa podejrzliwie przyglądano się praktykom magicznym, wróżbiarskim oraz związanym z nimi sztukom, a osoby zajmujące się tymi dziedzinami bardzo często padały ofiarą przeróżnych oskarżeń. Jednocześnie niektóre praktyki, takie jak magia medyczna, magia pogodowa czy większość odmian magii naturalnej były akceptowane, dopóki zajmujące się nimi osoby pozostawały w bezpiecznej odległości od życia publicznego i polityki. Podobne podejście, po dokonaniu niezbędnych zmian, utrzymywało się także w Kościele we wczesnym średniowieczu.
Wraz z osłabieniem się pozycji Cesarstwa w świecie zachodnim, Kościół stał się w zasadzie jedynym strażnikiem klasycznych nauk w większości państw europejskich. W trudnym okresie, który trwał pomiędzy splądrowaniem Rzymu przez Wizygotów w 410 r., a renesansem karolińskim z IX w., to właśnie chrześcijańscy mnisi, zakonnice i urzędnicy kościelni w dużej mierze przyczynili się do zachowania tego, co pozostało po kulturze starożytnych Greków i Rzymian, między innymi także dokumentów i tradycji magicznych.
Wydaje się, że na wchłonięcie magii przez nową kulturę chrystianizowanej Europy decydujący wpływ miała prosta i zrozumiała zasada: działania magiczne nieodnoszące się do niechrześcijańskich duchów lub bóstw były akceptowane, a działania przywołujące niechrześcijańskie duchy i bóstwa były eliminowane lub przeformułowywane tak, aby pozostawać w zgodzie z chrześcijańskimi wierzeniami.
W znacznym stopniu ułatwiała to generalna transformacja pogańskich bogów w chrześcijańskich świętych, za sprawą której np. czczony przez ludzi Apollo mógł być łatwo przemianowany na św. Apolinarego. Wiele praktyk magicznych i przepowiadających przyszłość zostało pod tym względem zmienionych, ale ich rdzeń pozostał ten sam. Dla przykładu w przypadku Losów Astrampsychusa, systemu wróżbiarskiego, który był popularny w czasach późnorzymskich, jedyną zmianą było przemianowanie udzielających proroctwa bogów na zestaw chrześcijańskich świętych, przez co pozostawał on w obiegu także we wczesnym średniowieczu.
Efektem tego było powstanie w kulturze Zachodu obszernej tradycji magii chrześcijańskiej, która była akceptowana przez Kościół i uprawiana we wszystkich warstwach ówczesnych społeczeństw. W ramach tej tradycji posługiwano się astrologią i innymi formami wróżbiarstwa, magią pogody, magią rolniczą oraz leczniczą, a także licznymi zaklęciami przynoszącymi szczęście, ochronę i powodzenie. Nawet zakazana przez Kościół magia goecka, która opierała się na przywoływaniu duchów, przejęła w średniowieczu pewne elementy z chrześcijaństwa, dlatego też wiele ocalałych rytuałów goeckich zawiera święte dla chrześcijan imiona i symbole.
Tradycja magii chrześcijańskiej była dość rozpowszechniona i pozostawała ważną częścią kultury Zachodu do XIV wieku, kiedy to podejście względem praktyk magicznych uległo znacznej radykalizacji. Pierwszymi sygnałami zbliżających się zmian były procesy wytaczane o herezję, w których głównymi podstawami oskarżenia były dowody dotyczące praktykowania magii. Skazanie lady Alice Kyteler w 1325 roku oraz spalenie na stosie włoskiego astrologa Cecco d’Ascoliego w 1327 roku zapowiadało nadejście gwałtownego ataku na wszystkie praktyki magiczne. W ciągu czterech następnych stuleci atak ten zwiększył swoją siłę i zasięg, prowadząc do śmierci około pięćdziesięciu tysięcy ludzi. Niektóre osoby zajmujące się historią pogaństwa nazywają ten okres "płomiennymi czasami".
W takich okolicznościach chrześcijański okultyzm także musiał walczyć o przetrwanie. Według podręczników sporządzanych i używanych przez inkwizytorów i łowców czarownic jakakolwiek czynność rytualna poza tymi, które zostały wyszczególnione przez Kościół, była określana czczeniem diabła. Nikogo nie interesował fakt, że wiele skazanych czarowników i wiedźm uprawiało magię poświęconą osobie Chrystusa i świętych. Niemal wszyscy okultyści tamtych czasów wciąż twierdzili, że ich praktyki są w pełni chrześcijańskie.
Niektórzy pisarze okultystyczni tworzący w epoce prześladowań w ostry sposób krytykowali w swoich pracach czarnoksięstwo, starając się rozgraniczyć je od magii jako całości. Część jednak otwarcie krytykowała prześladowania czarownic, a Cornelius Agrippa - autor najważniejszego renesansowego podręcznika magii - znany jest z tego, że udało mu się wygrać sprawę wytoczoną przeciw niemu w sądzie.
Czasy te wywarły także bardzo destrukcyjny wpływ na tradycję chrześcijańskiego okultyzmu, przez co do naszych czasów zachowało się niezwykle mało źródeł dotyczących bogatych praktyk chrześcijańskiej magii i wróżbiarstwa pochodzących sprzed XIV wieku. Wyjątkami są te wywodzące się z dwóch przeciwnych krańców drabiny społecznej. Z jednej strony, większa część magów ceremonialnych pochodzących z lepiej wykształconej klasy wyższej wciąż traktowała samych siebie jako magów chrześcijańskich, wykorzystując w swoich działaniach święte dla chrześcijan imiona i symbole. Tradycje ceremonialnego okultyzmu, w szczególności martynizm i ruch różokrzyżowców, wywarły silny wpływ na chrześcijańskie praktyki i teologię. Z drugiej strony, przede wszystkim na odciętych od świata obszarach, kwitły ludowe praktyki magiczne zawierające elementy chrześcijańskie.
Oba te nurty w znacznym stopniu wygasły i zaniknęły w wyniku postępującej w XIX wieku industrializacji, a ich pozostałości zostały wchłonięte przez rozwijające się dynamicznie na przełomie XIX i XX wieku ruchy alternatywne wobec chrześcijaństwa. Założony w 1888 roku Hermetyczny Zakon Złotego Brzasku początkowo wymagał od swoich przyszłych członków, żeby byli chrześcijanami lub byli "przygotowani na przyjęcie chrześcijańskiej symboliki", w XX wieku natomiast wiele praktykujących w jego ramach osób nie było już związanych z tą tradycją, a nawet otwarcie występowało przeciwko niej.
Na tej samej zasadzie przenikanie wątków zaczerpniętych z teozofii, religii azjatyckich oraz neopogańskich do kultury popularnej dwudziestowiecznego świata zachodniego nie przeszło bez echa również w ludowych praktykach magicznych. Nietrudno znaleźć na terenie Stanów Zjednoczonych osoby pochodzące z rodzin związanych w mniejszym lub większym stopniu z chrześcijańskimi tradycjami magii ludowej, które po zetknięciu się z ruchem neopogańskim uznawały, że wyraża on to, czym tak naprawdę zajmowali się ich przodkowie i oni sami, po czym systematycznie zastępowali odniesienia do Boga i świętych pogańskimi bóstwami.
Wciąż istnieją liczne organizacje okultystyczne praktykujące w ramach tradycji magii chrześcijańskiej. Warto zwrócić szczególną uwagę na te, które wywodzą się od niezależnie działających biskupów, a także na angielskie zakony magiczne utrzymujące dobre stosunki z kościołem anglikańskim oraz system modlitw kontemplacyjnych używający starożytnej nazwy "teurgia", który powstał w dziewiętnastowiecznych kręgach okultystycznych na terenie Francji i wciąż jest praktykowany w wielu krajach na całym świecie. Warto tu także wspomnieć o zorientowanych gnostycko organizacjach religijnych, funkcjonujących przede wszystkim za sprawą wzrastającego zainteresowania gnostycyzmem, które zapoczątkowane zostało przetłumaczeniem ksiąg odnalezionych w Nag Hammadi.</field>
  </doc>
  <doc>
    <field name="id">48</field>
    <field name="title">czy-mozna-uciec-przeznaczeniu</field>
    <field name="datawydarzenia">roku 1996</field>
    <field name="miejsce"></field>
    <field name="description">Byłam wtedy uczennicą szkoły podstawowej, stałam na przejściu dla pieszych czekając na zielone światło. Dokładnie w tym miejscu zakręcał samochód ciężarowy załadowany płytami paździerzowymi.
Niedawno w jednym z programów poświęconych "modzie i urodzie" wspomniano osobę Pani Agnieszki Kotlarskiej. Wygrała ona konkurs piękności, co otworzyło jej drogę do kariery w prestiżowych agencjach modelek. Jej twarz zdobiła okładki kluczowych dla tej branży magazynów, zatrudniali ją najlepsi projektanci. W roku 1996 miała zarezerwowany lot do Paryża. Tuż przed planowanym wylotem termin pokazu przełożono. Pani Agnieszka zmieniła swoją rezerwację. Samolot, którym pierwotnie miała lecieć eksplodował, a katastrofy nie przeżył nikt. Pisano o tym szeroko w prasie krajowej. Pamiętam nawet wywiad w kolorowym czasopiśmie, gdzie Pani Agnieszka mówiła, że czuje się, jakby podarowano jej drugie życie, że przewartościowała wszystko i dopiero teraz naprawdę docenia to, co ma. Sześć tygodni później została zamordowana pod własnym domem przez niezrównoważonego psychicznie wielbiciela.
Zapewne przypomina się Państwu w tym momencie seria filmów po tytułem "Oszukać przeznaczenie". Ja miałam takie skojarzenie natychmiast. W ezoteryce mówi się o zjawisku odroczenia w czasie, o karmicznym powinowactwie zdarzeń. Ja osobiście jestem przekonana, że przeznaczenia oszukać nie sposób, a jeśli w "cudowny" sposób unikamy śmierci, to znaczy, że po prostu nie była nam ona pisana, jedynie potrzebowaliśmy silnego bodźca, aby zmienić coś w swoim życiu, naprawić relacje partnerskie czy po prostu zrozumieć, że życie jest cenne i nie trwa wiecznie.
W mediach pojawiają się wzmianki o ludziach znanych, popularnych i interesujących dla wielu. Pozwolę sobie przytoczyć podobne wydarzenia dotyczące zwykłych ludzi.
Niedaleko miasta, w którym mieszkałam przez wiele lat znajdują się dwa ośrodki wypoczynkowe. Na drodze dojazdowej wypadki zdarzają się dość często. Pracowałam z panią, której siostra wraz z mężem i dwójką przyjaciół zginęła wracając z tak zwanego plażowania. Zaznaczam, że i kierowca i pasażerowie byli trzeźwi. Tak samo jak kierowca tira, który wymusił wtedy pierwszeństwo. Wielka tragedia dla całej rodziny.
Kilka lat po tej kraksie czwórka młodych ludzi również wracała feralną droga. Tak jak poprzednio doszło do nieszczęśliwego wypadku, z tym, że dwoje z nich przeżyło, konkretnie rodzeństwo - brat i siostra. Dokładnie sześć lat później chłopak ten wyjechał w delegację i zginął staranowany przez inny samochód. Zgadzała się data i pora dnia. Jego siostra przeżyła jeszcze kilka lat, niestety zachorowała i zmarła na raka również dokładnie w rocznicę wypadku.
Nie muszę sięgać do historii osób, które są dla mnie obce, mam przeżycia o podobnym charakterze z własnego podwórka. Byłam wtedy uczennicą szkoły podstawowej, stałam na przejściu dla pieszych czekając na zielone światło. Dokładnie w tym miejscu zakręcał samochód ciężarowy załadowany płytami paździerzowymi. Były źle zabezpieczone i podczas wykonywania skrętu wypadły oczywiście prosto na mnie. Nie posiadam dokumentacji medycznej z tego okresu, ale wiem na pewno, że wypadek zdarzył się w maju. Dokładnie piętnaście lat później w sobotę szłam do pracy, aby skończyć coś pilnego. W biały dzień na pasach potrącił mnie samochód. Kierowca był trzeźwy i ja oczywiście też. (...)
Wtedy jeszcze nie skojarzyłam tych dwóch dat. Dopiero za trzecim razem powiązałam sprawy. Trzecie zajście to również wypadek samochodowy, lecz tym razem na szczęście byłam pasażerką. Minęło kolejnych piętnaście lat, wypadek wydarzył się dokładnie czwartego maja.
Jestem przekonana, że gdyby większość ludzi zrobiła swoisty rachunek sumienia okazałoby się, że pewne ważne wydarzenia pojawiały się w cyklach i stanowiły albo początek albo koniec jakiegoś znaczącego okresu. Może gdybyśmy potrafili wyciągać więcej niż tylko powierzchowne wnioski z tego, co nas dotyka, powtórki nie byłyby konieczne?</field>
  </doc>
  <doc>
    <field name="id">49</field>
    <field name="title">czy-objawienie-to-ektoplazma-kontrowersje-wokol-akity</field>
    <field name="datawydarzenia">w 1973, 12 czerwca, 1973 r, 28 czerwca, roku 1975, roku 1979, 12 września, 1981 r</field>
    <field name="miejsce">w Akicie, na Krzyżu, w Tokio, w Rzymie</field>
    <field name="description">"Działanie szatana przeniknie nawet Kościół, do tego stopnia, że będzie można zobaczyć kardynałów sprzeciwiających się innym kardynałom i biskupów występujących przeciwko innym biskupom".
"Kapłani, którzy Mnie czczą, będą wyszydzani i prześladowani przez swych współbraci (…). Kościół będzie pełen tych, którzy pójdą na kompromis, a szatan będzie kusił wielu kapłanów i osoby konsekrowane, by opuścili służbę Panu (…). Diabeł będzie występował szczególnie przeciwko duszom poświęconym Bogu" (słowa Maryi wypowiedziane do s. Agnes Sasagawy podczas objawień w Akicie).
Nuta ostrzeżeń pobrzmiewająca w objawieniach z Akity jest szeroko znana, a tamtejsze orędzie uważa się powszechnie za apokaliptyczne. Matka Najświętsza nie zstąpiła jednak na japońską ziemię, by skupić naszą uwagę na sensacji i zaspokoić ludzką ciekawość pytającą o przyszłość.
W "koncentracji okołosensacyjnej" ginie to, co stanowi istotę orędzia. Zabieg ten jest bardzo sprytny. Z Akity znamy tylko wątki katastroficzno-apokaliptyczne. A treści o znaczeniu zbawczym? Nie wiemy o nich niemal nic. Apokaliptyczne słowa to tylko namalowana na marginesie "ilustracja" mająca pomóc zrozumieć wagę przesłania. Bo orędzie z Akity zostało przekazane nie dla "ciekawych", ale dla tych, "którzy kochają Pana" - potrafiących przeciwstawić się diabłu, zdolnych uratować świat, żeby zapowiedzi z Akity, jak rozłam Kościoła, prześladowania chrześcijan oraz "ogień, który spadnie na ziemię", nie mogły się spełnić.
Głuchota świata
Omawiana interwencja z nieba miała miejsce w 1973 r. w pewnym małym, ubogim klasztorze, leżącym na obrzeżach Akity. Wybranie go, podobnie jak pewne elementy treściowe orędzia, miały podkreślić znaczenie ubóstwa w przebudowie otaczającej nas rzeczywistości na "nowy, lepszy świat".
Jest rok 1973. Agnes Katsuko Sasagawa, nowicjuszka w zakonie Służebnic Eucharystii, została naznaczona pierwszym "znakiem". Zaczęła coraz gorzej słyszeć, w końcu w jednej chwili utraciła całkowicie słuch. Żyje otoczona głęboką ciszą. Odzyska słuch, kiedy dotknie ją łaska. To element orędzia z Akity: jesteśmy dziś głusi na głos z nieba, na ostrzeżenia i rady.
Eucharystia przede wszystkim
Właściwy przekaz zaczyna się od podkreślenia znaczenia Eucharystii. W dniu 12 czerwca 1973 r. Agnes weszła do kaplicy. Ponieważ klasztor nie miał kapelana, zakonnice otrzymały pozwolenie na otwieranie tabernakulum do adoracji. Nowicjuszka otworzyła drzwiczki i… z wnętrza wytrysnęło jasne światło. Niezwykłe zjawisko powtórzyło się w następnych dniach. Ostatni raz - w wigilię uroczystości Najświętszego Serca Pana Jezusa. Sasagawa ujrzała "adorujący tłum duchowych istot", które wielbiły Eucharystycznego Pana.
Wielka rola cierpienia
Z kolei pojawia się główny element przesłania: cierpienie jest środkiem do przedefiniowania świata. 28 czerwca s. Sasagawa poczuła ból w dłoni. Dostrzegła na niej dwie czerwone linie tworzące mały krzyżyk. Następnego dnia, w piątek, tajemniczy ból stał się nie do zniesienia, a w niedzielę zniknął całkowicie; zniknęła także rana. W kolejne czwartki rana pojawiała się ponownie, ból nasilał się, osiągał szczyt w piątek, ustawał w niedzielę, a rana znikała do następnego czwartku.
Było to zaproszenie do zjednoczenia swego cierpienia z męką Chrystusa na wzór Maryi. Kiedy bowiem Agnes podeszła do figury Matki Najświętszej znajdującej się w zakonnej kaplicy, na dłoni Maryi z dwóch przecinających się kresek wypłynęła krew. Również u Maryi, jak w przypadku s. Katsuko Sasagawy, krwawienie nasilało się w dni Męki Pańskiej. Pewnej nocy ból był tak silny, że zakonnica nie mogła spać. O trzeciej rano usłyszała głos, który mówił:
"Nie bój się. Módl się gorąco nie tylko z powodu swoich grzechów, ale i w intencji wynagrodzenia za grzechy wszystkich ludzi. Dzisiejszy świat przez swą niewdzięczność i zło zadaje rany Przenajświętszemu Sercu Pana naszego. Rany Maryi są o wiele głębsze i bardziej bolesne niż twoja".
Maryja dała znak, że jest - jak powiedziała w innym objawieniu - "Matką Bożą Bolesną", cierpiącą nie tylko "z powodu" grzechów ludzi, ale przede wszystkim "dla naszego zbawienia".
Anioł, który wprowadził nowicjuszkę w objawienia (Jestem tym, który zawsze jest z tobą i cię strzeże - powiedział), wyjaśnił: Wyryj sobie głęboko w sercu myśl o krwi Maryi. Krew przez Nią wylana ma głęboką wymowę. Ta bezcenna krew została przelana po to, by błagać o wasze nawrócenie.
Anioł - przewodnik po maryjnym orędziu - tak tłumaczył: "Nie dziw się, że widzisz Matkę Bożą płaczącą. Ona płacze, bo pragnie nawrócenia jak największej liczby ludzi. Chce, by za Jej wstawiennictwem dusze poświęciły się Jezusowi i Ojcu".
Figura Matki Bożej płonęła takim samym światłem, jak to, które wytrysnęło z tabernakulum. Bo Jej słowa nie są Jej słowami, ale głosem Boga. Wśród niewytłumaczalnych zjawisk (światło, krew, pot, łzy, zapach kwiatów, doświadczenie smutku, nawet woń piekła) następował przekaz zbawczego orędzia. Maryja przekazała światu swe orędzie, w którym żąda zadośćuczynienia za grzechy, pokuty i nawrócenia.
"Wielu ludzi na tym świecie zasmuca Pana Jezusa. Szukam dusz, które Go pocieszą. Aby ugasić gniew Ojca niebieskiego, pragnę wraz z mym Synem dusz, które podjęłyby się wynagrodzenia za grzeszników i za ludzi niewdzięcznych. Niech ofiarują one za tych ludzi swe cierpienia i ubóstw"o.
- W czasach, w których żyjemy - tłumaczy Matka Najświętsza - zło jest już tak potężne, że środki do jego przezwyciężenia nie mogą być już zwyczajne. Muszą być równie silne - a moc zdolną przepędzić każdą formę ciemności grzechu ma "ofiara z siebie z miłości": wynagrodzenie, przyjęcie cierpienia za tych, którym grozi piekło, życie w ubóstwie, które odcina człowieka od wpływów świata. Na wzór ofiary, którą złożył za nas Jezus na Krzyżu, zbawiając świat.
Świat znajduje się "na skraju czasu" (Jan Paweł II). Grozi mu oczyszczenie z ręki Boga; skoro ludzkość sama nie potrafi usunąć z ziemi panowania zła. Maryja ostrzega: "Aby świat poznał, jak straszny jest gniew Ojca niebieskiego wobec współczesnego świata, Bóg przygotowuje wielkie oczyszczenie całej ludzkości. Wraz z mym Synem wielokrotnie starałam się powstrzymać gniew Ojca niebieskiego. Powstrzymałam nadejście oczyszczenia, ofiarowując Ojcu cierpienia Jego Syna na Krzyżu, Jego bezcenną Krew i ofiarując Mu litościwe dusze, które pocieszają Ojca niebieskiego - rzeszę ofiarnych dusz przepełnionych miłością".
Matka Boża wskazała na środki mające moc ocalić świat przed zagładą:
"Gniew niebieskiego Ojca może złagodzić modlitwa, pokuta, szczere ubóstwo i odważne akty ofiary. Oczekuję tego również od twej wspólnoty: proszę, podejmijcie ofiarnie ubóstwo, pogłębiajcie swą skruchę, a wśród swego ubóstwa módlcie się w intencji zadośćuczynienia za niewdzięczność i obelgi wobec Pana, jakich dopuszcza się tak wielu ludzi. Odmawiajcie modlitwę Służebnic Eucharystii, czyńcie to świadome jej znaczenia i wprowadzajcie ją w czyn. Ofiarujcie swe życie Bogu jako wynagrodzenie za grzechy. Niech każdy stara się poświęcić swe możliwości i pozycję, aby całkowicie ofiarować się Panu.
Modlitwa jest potrzebna nawet w świeckiej wspólnocie. Dusze, które pragną się modlić, już są na drodze do zjednoczenia we wspólnocie. Módlcie się gorąco i wytrwale, by pocieszyć Pana. Nie przywiązujcie zbyt wiele uwagi do formy".
Badania
Po zakończeniu objawień zbadano łzy, pot i krew, ukazujące się na figurze. Aby zapewnić obiektywizm, poproszono o opinię niechrześcijańskiego specjalistę, dra Kaoru Sagiska, który nie wiedział, skąd pochodzą próbki. Jego ekspertyza miała zweryfikować wyniki badań przeprowadzonych na katolickiej uczelni przez prof. Eiji Okuharę. Opinia była zdumiewająca: To ludzka krew. Pot i łzy wchłonięte przez bawełniane płatki są ludzkiego pochodzenia. Krew była grupy "O", inne płyny - grupy "AB".
Patologiczna osobowość
Ostatni element przesłania zawiera się w bezprecedensowej historii uznania omawianych objawień. Kryje się w nim ostrzeżenie przed skupianiem uwagi na sensacji i przed bezkrytycznym uznaniem kościelnych autorytetów innych niż biskupi. Sensacyjne zjawiska, autorytet uznanego teologa… Właśnie tą drogą omal nie udało się Szatanowi doprowadzić do odrzucenia przez Kościół objawień w Akicie.
Kiedy w roku 1975 biskup diecezji Niigata, Shojiro Ito, rozpoczął formalne badanie objawień, na czele komisji postawił znanego mariologa z Tokio, ks. Garcię Evangelistę. W maju następnego roku teolog ten ogłosił wyniki swych badań. Stwierdził, że krew, pot i łzy, które płynęły z figury, były przekazywane maryjnemu wizerunkowi przez "ektoplazmiczne moce" (nazywane też "siłą ducha" i "gęstą bio-energią") s. Agnes.
Tokijski ekspert uważał, że widzenia Sasagawy nie mają nic wspólnego z porządkiem nadprzyrodzonym. Zakonnica z Akity to "szczególny przypadek psychopatyczny", a jej wizje to "owoc oderwania od rzeczywistości i podwójnej osobowości". Ekspert-teolog postawił dość dziwną tezę: święci ludzie mogą płakać, krwawić i pocić się "przez" święte wizerunki. Wizjonerka miała używać tej zdolności i przenosić własną krew, pot i łzy na figurę.
Dwa werdykty
Wiele autorytetów wskazywało na słabe punkty teorii ks. Garcii Evangelisty. Pytano, dlaczego figura często krwawiła i płakała, gdy s. Agnes była w domu rodzinnym, 400 km poza Akitą, albo gdy spała, skoro miała się posługiwać "mocami ektoplazmicznymi", co wymaga świadomej woli człowieka (tezę tę powtórzy bp Ito, powołując się w liście pasterskim na nazwisko prof. Itaya z Politechniki w Tokio). Zwracano uwagę, że wizjonerka miała krew typu "B", natomiast krew obecna na figurze była grupy "O". Ksiądz Evangelista ostatecznie przyznał, że nie umie wytłumaczyć różnic w grupach krwi i stwierdził, że dodatkowo jakaś inna zakonnica musiała używać swych "ektoplazmiczych mocy". W konsekwencji wszystkie zakonnice zostały poddane badaniom krwi. Żadna z nich nie miała takiej grupy krwi, jak ta z próbek z figury.
Ostateczne rozstrzygnięcie
Biskup Ito polecił siostrom uznać werdykt komisji. Mieszkanki klasztoru przyjęły decyzję w pełnym posłuszeństwie. Matka Najświętsza wielokrotnie mówiła o czymś jeszcze: o ordynariuszu diecezji, bpie Ito, któremu nakazała bezgraniczne posłuszeństwo.
Kilka miesięcy później, przebywając w Rzymie, biskup usłyszał, że opinia komisji badającej objawienia w Akicie jest niewiążąca, decydujący głos bowiem w tego typu pracach ma ordynariusz miejsca, tymczasem biskup nie był nawet członkiem komisji. Stąd w roku 1979 bp Ito powołał drugi zespół ekspertów. Dwa lata później, 12 września 1981 r., ogłoszono, że objawienia w Akicie są wiarygodne. Trzy dni później figura zapłakała ostatni raz.
Przeciwnikowi naszego zbawienia pozostało tylko jedno: ograniczenie przesłania z Akity do wątków sensacyjnych. Budzących zainteresowanie, ożywiających emocje, ale niepobudzających serca do zmiany życia i nawrócenia.</field>
  </doc>
  <doc>
    <field name="id">50</field>
    <field name="title">czy-wielka-wojna-zbliza-sie-nieuchronnie</field>
    <field name="datawydarzenia">1990 r, 2000 r, 2014 r</field>
    <field name="miejsce">w Bostonie</field>
    <field name="description">Analizując cykle wojen i konfliktów, spotykamy się z hipotezą, że rok 2014 będzie rokiem "Wielkiej Wojny, która wybuchnie przy udziale Stanów Zjednoczonych Ameryki". Groźba wojny przeciwko USA zrodziłaby niepokój inwestorów, co nikomu nie jest na rękę. Warto zastanowić się jednak nad kilkoma kwestiami, gdyby kolejna wojna na globalną skalę miała wybuchnąć już niebawem…
Trop z oczywistych względów prowadzi nas do Korei Północnej. Phenian stanowi dziś "geopolityczne centrum uwagi" po dokonaniu serii militarnych gróźb przeciwko USA, jak i Korei Południowej. Korea Północna jest krajem silnie sankcjonowanym przez ONZ, jednak w żaden sposób nie wpływa to na ograniczanie ze strony Kim Dzong Una postulatów o "wyprzedzającym ataku nuklearnym mogącym zniszczyć twierdze agresorów".
Zdaniem zainteresowanych, aby odpowiedzieć sobie na pytanie o możliwy konflikt globalny, musimy najpierw uświadomić sobie rolę tzw. cyklu 24-letniego. To właśnie ten konkretny cykl został zidentyfikowany jako "długoterminowa prognoza dla konfliktów i wojen" wśród krajów uprzemysłowionych.
Najnowszy 24-letni cykl miał rozpocząć się w październiku 1990 roku. Pierwszą fazą cyklu była wyraźna hossa w światowej gospodarce, która przedłużyła się do początków 2000 roku. Obecnie trwamy w końcówce 24-letniego cyklu i jego "najgorszej fazie", co potwierdzać ma szeroko komentowany kryzys gospodarczy, a także wzrastająca w ostatnim czasie liczba napięć, konfliktów oraz zamachów terrorystycznych.
"24-letni cykl zamknie się na początku 2014 roku. Jeśli historia się powtórzy, to możemy spodziewać się poważnej wojny z udziałem USA, być może nawet w skali globalnej", podkreśla Clif Droke, autor jednej z licznych publikacji w tym zakresie (2014: America’s date with destiny). Zdaniem autora, zagrożenie ma nadejść ze strony Korei Północnej, która rozpęta Wielką Wojnę.
Czy jednak Kim Dzong Un jest aż takim szaleńcem? W ostatnich dniach Washington Post napisał, że Phenian "gra w stare i znane karty". Wytwarzając atmosferę kryzysu, po cichu liczy na to, że USA udzielą mu większej pomocy gospodarczej. Eksperci wojskowi zwracają dodatkowo uwagę na fakt, że atomowy atak ze strony Kima byłby "rzeczywistym samobójstwem".
Obok Korei Północnej postuluje się, że globalne zagrożenie może nadejść ze strony Bliskiego Wschodu (Iranu) lub zorganizowanej grupy terrorystycznej (np. Al-Kaidy). Ostatnie wydarzenia w USA pokazują, że wystarczy niewiele, aby uruchomić stosowny "punkt zapalny". Do dziś budzą liczne kontrowersje najnowsze kwestie zamachu w Bostonie czy wysłania skażonych śmiercionośną rycyną listów do Baracka Obamy.
Sygnalizowana w artykule data 2014 nie jest jednak jedyną. W opinii Nostradamusa, czy Baby Wangi do wiekopomnego wydarzenia, które będzie miało wielki wpływ na dalsze losy całej ludzkości ma dojść w latach 2016-2017. Jest wielce prawdopodobne, że zdarzeniem tym będzie wybuch kolejnej wojny światowej…
Czy Waszym zdaniem "teoria cyklów" dla wybuchu wojen może się sprawdzić? Czy znacie inne interesujące prognozy w tym zakresie?
Źródło: orwellsky.blog.onet.pl</field>
  </doc>
  <doc>
    <field name="id">51</field>
    <field name="title">demoniczne-opetanie-ammonsow</field>
    <field name="datawydarzenia">2011 r, 2014 r, 10 marca, 2012 r, 19 kwietnia, 20 kwietnia</field>
    <field name="miejsce">w Gary, w Merriville, na Latoyi Ammons, w Merrilville, w Indianapolis, w Ameryce</field>
    <field name="description">O tej dziwacznej sprawie z Indiany mówi cała Ameryka. Latoya Ammons twierdzi, że jej rodzina padła ofiarą złych mocy. Sąd odebrał jej dzieci, po tym jak w opętańczym transie trafiły do szpitala. Świadkami niewytłumaczalnych zjawisk w ich otoczeniu miał być personel medyczny, policjanci i kuratorka. "Przeżyłam to" - mówi Ammons i zapowiada walkę o prawdę, niezależnie od tego, jak dziwnie ona brzmi.
Horror Latoyi Ammons zaczął się w listopadzie 2011 r., od wynajęcia parterowego domu przy Carolina Street w Gary (Indiana) - rodzinnym mieście Michaela Jacksona. To, co działo się potem - jeśli jest prawdą - nie ma precedensu w historii parapsychologii.
Rodzina szybko przekonała się, że dom żyje własnym życiem. Nocami było w nim słychać kroki i hałasy, widywano zjawy, a w końcu dzieci kobiety zaczęły popadać w opętańcze transy, z powodu których trafiły do szpitala. Wszystko miało dziać się na oczach personelu medycznego, policjantów i kuratorki.
Dom strachów w mieście Jacksona
Latoya Ammons to czarnoskóra Amerykanka w średnim wieku i matka trójki dzieci. Bohaterką mediów została w lutym 2014 r., kiedy światło dzienne ujrzała historia jej zmagań z demoniczną siłą nawiedzającą wynajmowany przez nią dom.
Ammons nie ma oporów przed dzieleniem się swoimi przeżyciami, podkreślając, że jej przypadek jest inny niż wszystkie. Rzeczywiście, bo sprawa otarła się w końcu o szpital i stanowy Departament ds. Dzieci (DCS), który zgromadził na ten temat kilkaset stron dokumentacji. Stało się to po tym, jak jej synowie - rzekomo opętani przez nadprzyrodzoną siłę - trafili do szpitala w bardzo "osobliwym" stanie.
Zaczęło się - jak w większości przypadków - niewinnie, od słyszanych nocą kroków i samoistnie otwierających się drzwi. Kiedy jednak na werandzie (jak w rasowym horrorze) zimą wyroiły się wielkie czarne muchy, był to znak, że w domu dzieje się coś niedobrego.
- To było coś nienormalnego - powiedziała gazecie "Indianapolis Star" Rosa Campbell - matka Latoyi Ammons. - Zabijałyśmy je, a ich przybywało.
Jak dodaje, 10 marca 2012 r. zdarzyło się coś, co skłoniło kobiety do szukania pomocy. Tamtej nocy, po pogrzebie krewnego, w domu przy Carolina Street zgromadziło się kilku członków rodziny. W pewnym momencie Rosa Campbell usłyszała krzyk córki. Znalazła ją przy łóżku 12-letniej wnuczki, która ponoć… lewitowała pogrążona w transie. Kiedy bliscy otoczyli łóżko i zaczęli się modlić, siła odstąpiła. Ale nie na długo.
Ołtarzyk w piwnicy i opętane dzieci
Początkowo kobiety szukały pomocy u miejscowych duchownych, jednak ci nie chcieli odwiedzić nękanego domu. Postanowiły więc radzić sobie same. Idąc za poradą, paliły w domu kadzidło, a w piwnicy ustawiły ołtarzyk ze świętymi obrazkami. To tylko rozjuszyło "złego ducha", który po kilku dniach zaczął się dobierać do domowników.
"Dzieci miały wybałuszone oczy, a na ich twarzach pojawiły się złe grymasy. Ich głosy stawały się niższe z każdym wypowiadanym słowem. […] Ammons twierdzi z kolei, że czuła osłabienie i uderzenia gorąca. Jej ciało drżało i było jakby poza jej kontrolą" - pisze "Indianapolis Star".
Dzieci były też nękane przez niewidzialną siłę. 12-letnia córka Latoyi Ammons czuła na szyi uścisk niewidzialnych rąk, jej 7-letni syn rozmawiał z widmowym "chłopczykiem", a jego brat rozprawiał o tym, jak to jest, kiedy się umiera.
Sprawa z Gary brzmi jak dziesiątki innych opowieści o nawiedzeniach, nierzadko preparowanych przez ludzi, którzy chcieli zarobić parę groszy. Jednak w przeciwieństwie do nich, historię pani Ammons potwierdziło grono świadków. Pierwszym z nich był doktor Geoffrey Onyeukwu, który 19 kwietnia 2012 r. udał się na wizytę domową, nie wiedząc, co go czeka.
Wiarygodni świadkowie
W rozmowie z reporterką "Indianapolis Star" Onyeukwu przyznał, że mimo lat praktyki, nigdy nie spotkał się z czymś podobnym. Sytuację opisał w sprawozdaniu dla DCS. Odnotował, że na początku mali Ammonsowie ubliżali mu, wydając nienaturalne odgłosy. Potem jeden z chłopców został "uniesiony i rzucony o ścianę, chociaż nikt go nie dotknął" - relacjonował lekarz.
Ponieważ dziecko nie odzyskiwało przytomności, wezwano karetkę i policję. W powstałym zamieszaniu dwójkę dzieci przewieziono do Methodist Hospital w Gary. W międzyczasie na miejsce przybyła Valerie Washington z Departamentu ds. Dzieci, wezwana przez któregoś z funkcjonariuszy.
Washington, która w szpitalu przeprowadziła wywiad z Latoyą Ammons, twierdzi, że obserwowała jak jedno z dzieci "wyje i przewraca oczami" - pisze "Indianapolis Star". W gabinecie któryś z chłopców wrzeszczał nie swoim głosem, że "czas umierać". Świadkami przerażających zajść, odnotowanych szczegółowo w raporcie DCS, była też pielęgniarka, Willie Lee Walker oraz lekarz dyżurny.
Starszy z chłopców, po dojściu do siebie, został wypuszczony do domu; młodszego zatrzymano. W raporcie DCS sytuacja została podsumowana następująco: "Dzieci cierpią na silny rozstrój duchowy (sic!) i emocjonalny".
Wiara czy psychologia?
Wkrótce przyszła kolej na krok duchownych. 20 kwietnia wielebny Michael Maginot z parafii w Merriville, na prośbę szpitalnego kapelana, który dowiedział się o problemach Ammonsów, przeprowadził na nich pierwszy egzorcyzm.
Rodzina zdecydowała się również opuścić dom przy Carolina Street.
Tydzień później, by sprawdzić warunki życia dzieci, przybył tam w asyście policji kurator. Jednym z funkcjonariuszy był Charles Austin z posterunku w Gary. Na wspomnienie tego, co go wówczas spotkało, wyznaje: "Dziś im wierzę", dodając, że mimo 36 lat służby, podczas której widział niejedno, nie odważyłby się nocować w domu Ammonsów.
"Policyjny dyktafon popsuł się, a latarki błyskały, jak gdyby miały słabe baterie, choć te wymienia się każdego ranka. […] Oficer, który rejestrował postęp wizji, po odsłuchaniu nagrania usłyszał słowo ‘hej’ szeptane przez nieznany głos" - wspomina "Indianapolis Star".
Mimo wielu świadków dziwnych wydarzeń w rodzinie pani Ammons, sąd zdecydował o odebraniu jej dzieci na pół roku i przeniesieniu ich do domu opieki, uzasadniając to "zaniedbywaniem przez nie obowiązków szkolnych". Ekspertyza psycholog Stacy Wright potwierdziła, że w ich słowach pojawiały się wątki "dziwaczne i nielogiczne", ale według niej był to efekt "psychozy kreowanej przez matkę i umacnianej przez krewnych" - wspomniała w opinii.
Kto ma rację? Świadkowie czy psychiatrzy twierdzący, że Latoya Ammons wywołała u dzieci psychozę, strasząc je demonami?
Jak nowe Amityville
Ona sama nie zgadza się z opinią psychologów, twierdząc, że nie wykryto u niej odchyleń od normy. Także wielebny Maginot jest zdania, że było to opętanie demoniczne, a domowników nękał sam Belzebub. Dodaje, że choć rodzina została uwolniona od wpływu sił nieczystych, w budynku przy Carolina Street nadal uchylone są "drzwi do innego świata".
Ostatni egzorcyzm na Latoyi Ammons przeprowadzono w czerwcu 2012 r. w kościele w Merrilville: "Czuła wtedy jakby coś nie chciało wyjść z jej wnętrza i jednocześnie próbowało zadać jej cierpienie. Nie było to jednak zwykłe odczucie, ale coś w rodzaju bólów porodowych" - opisywała jej przeżycia prasa.
Uwolniona od złego kobieta żyje dziś z dziećmi w Indianapolis, bez nadzoru kuratora. Jej były dom stał się lokalną atrakcją. Pojawiły się pogłoski, że jego kupnem zainteresowani są producenci programu o "łowcach duchów". Jak donosi "Indianapolis Star", dzieci wróciły do równowagi psychicznej. DCS odmawia jednak komentarzy na ich temat.
Przypadek z Gary jest jak "nowe Amityville". Ta druga miejscowość (leżąca w stanie Nowy Jork) znana jest z legendarnego przypadku nawiedzenia. Po latach od sukcesu książki i filmu opartego o tę historię okazało się jednak, że była to… mistyfikacja.
W relacjach o demonicznych nawiedzeniach najdziwniejsze jest to, że zwykle dzieją się w Ameryce i brzmią jak gotowy scenariusz do filmu. Czy i pani Ammons spienięży swą historię? Wbrew różnym podejrzeniom, w sprawie z Gary istnieje element, obok którego nie można przejść obojętnie - udokumentowane relacje wiarygodnych postronnych świadków.
_____________________
Cytaty pochodzą z: M. Kwiatkowski, The exorcisms of Latoya Ammons, Indystar.com, 28/01/14.</field>
  </doc>
  <doc>
    <field name="id">52</field>
    <field name="title">dluga-droga-do-nieba</field>
    <field name="datawydarzenia"></field>
    <field name="miejsce"></field>
    <field name="description">Po śmierci bliskiej osoby jej rodzina często ze zdziwieniem zauważa, że ona prawdopodobnie "nie odeszła w stronę światła", lecz została w naszym świecie. Oto przykład historii z życia, którą opisała czytelniczka serwisu FN.
"Chciałabym opowiedzieć Wam swoje doświadczenia. Mam 28 lat. W lutym tego roku zmarła moja kochana mama. Nic nie przeczuwałam, chociaż była osobą o nie najlepszym zdrowiu, gdyż już w wieku 15 lat dostała udaru i była sparaliżowana prawostronnie. Mimo wszystko świetnie sobie radziła w życiu. Mama brała lekarstwa, jednak po tych wszystkich latach zauważyłam, że chyba jej stan się pogarsza i zmuszałam ją do badań i wizyt lekarskich. Mama nie czuła się źle, ale mnie niepokoiły różne jej dziwne zachowania.
Nic nie zapowiadało, że wydarzy się coś złego. Przyszedł dzień moich imienin i mama postanowiła mile go spędzić. Jak wróciłam z młodszą córką z rehabilitacji, Mama składała mi życzenia i mówiła to w sposób całkiem odmienny niż zawsze, jak gdyby chciała mi coś przekazać o życiu w szczególny sposób. Nic jednak nie wskazywało na to, iż mama za niedługo odejdzie. Wieczorem poszła z moją starszą córką się położyć, poczekała, aż zaśnie i położyła się do swojego łóżka. Nikomu z nas nie wspomniała, że źle się czuje. W nocy oboje z mężem obudziliśmy się dokładnie w tym samym czasie.
Nie słychać było nic, co by mogło nas zaniepokoić. Poszliśmy dalej spać. Rano mąż wychodząc do pracy jak zwykle udał się do pokoju córek i mamy, żeby dać dzieciom buziaka i wtedy to znalazł Mamę nieżywą. Pogotowie stwierdziło zgon, który nastąpił w nocy. Od tego dnia czułam, jakby świat mi się zawalił. Jeszcze przed pogrzebem mama śniła mi się, mówiła, że nas nie zostawi, że będzie z nami.
Jestem katoliczką i modliłam się za nią. Jednak zaraz po pogrzebie zaczęły dziać się w domu różne dziwne rzeczy. Każdej nocy ja i mąż, a także córki budziliśmy się zawsze o tej samej godzinie. Jak mąż wychodził do pracy mama zawsze robiła sobie śniadanie jak żyła. I po jej śmierci zawsze, gdy mąż wyszedł, słychać było odgłosy z kuchni. Byłam przerażona, ale to był początek. W mieszkaniu obserwowaliśmy dość często białą smugę, która przemieszcza się po domu. Co noc ten sam schemat: budzenie się i ten sam sen, że nas nie zostawi.
Byłam wykończona i doszło do tego, ze nikt z nas po domu nie poruszał się sam, nawet do toalety chodziliśmy razem. Moja starsza córka miała niespełna 5 lat i była bardzo zżyta z babcią i bardzo przeżywała jej śmierć. Nie wiem, co tak naprawdę widziała, ale jej zachowanie nie dawało mi powodów, żeby nie wierzyć w to, co opowiadała teściowej w tajemnicy. Mówiła, że babcia chce ją zabrać do aniołków, że ona za nią nie tęskni, bo babcia cały czas jest obok niej i przenika przez ściany.
Jednego dnia zauważyłam, jak usiadła w swoim pokoju, do którego nie chciała wchodzić po śmierci babci. Siedziała w kącie i słyszałam, jak patrząc w pewien punkt i wyciągając rękę, w której trzymała lalkę mówiła: no masz babciu, chodź bliżej, pobaw się ze mną!
Okropnie się przeraziłam. Nie potrafiłam usiedzieć w domu, nie chciałam już w nim przebywać. Bałam się coraz bardziej. Nie wiedziałam, czy to moja wyobraźnia, czy co się dzieje. W każdym śnie mama każdej nocy mówiła, że nie odejdzie. Stawała się jakaś niemiła, specjalnie jak gdyby chciała mnie wystraszyć. We śnie wiedziałam, że jej już nie ma, a ona stawała w progu pokoju i mówiła złośliwie, wręcz z agresją w głosie, że nie da nam spokoju i nie odejdzie. Kolejny sen dał mi do myślenia, nie miałam dobrego kontaktu z bratem, byliśmy skłóceni, a mama we śnie prosiła, żebym się z nim pogodziła. Po 2 dniach brat się odezwał i zaczęliśmy nawiązywać kontakt.
Mimo to wszystkiego się bałam. Zaczęłam bać się zasypiać nawet. Nikt nie chciał przychodzić do nas do domu, gdyż ciągle było słychać kroki na parkiecie i różne inne odgłosy. Byłam kłębkiem nerwów. Doszło do tego, że nie wychodziłam z dziećmi z pokoju, bo się bałam. Ale jednego dnia przeżyłam już coś, czego nie umiem wytłumaczyć, a mianowicie mama zawsze przed godz. 18-stą wychodziła do sklepu. Mąż pracuje codziennie minimum do 18.30. Tego dnia obiecał, że wróci wcześniej, że się postara być przed szóstą. Siedziałam z córkami w pokoju, gdy nagle usłyszałyśmy odgłos kluczy w naszym zamku, przekręcenie i otwieranie drzwi. Ktoś wszedł, zamknął drzwi, słychać było kroki, moja córka krzyknęła: „tata wrócił z pracy!” i pobiegła na korytarz, jednak z płaczem przybiegła do mnie przerażona i powiedziała, że to babcia przyszła.
Mąż przyszedł po ok. 30 minutach, a my przerażone i roztrzęsione płakałyśmy. Spytał, co się znów wydarzyło. Z ledwością mu opowiedziałam, spakowaliśmy się i pojechaliśmy do teściów, bo w mieszkaniu nie szło funkcjonować. Czułam, że albo dostanę zawału, albo wyląduję w szpitalu psychiatrycznym. Nie wiedziałam już, czy to wszystko to prawda czy moje urojenia spowodowane bólem po stracie mamy - z tym, że nie potrafię się z tym pogodzić. Jednak nie dawało mi spokoju to, że razem w tym samym czasie słyszy i widzi to ze mną córka.
U teściów czułam się spokojniejsza. W drugi dzień pobytu myślałam o mamie i nagle spadł ze środka stołu wazon i rozbił się w drobny mak. Wszyscy byliśmy zaskoczeni, jak to się stało. Kolejne dni upływały spokojnie, ale w nocy było ciągle to samo: pobudka! Z tym, że mama nie śniła mi się już tak często. Podjęliśmy decyzję, że wyprowadzimy się z tego domu, w którym zmarła mama. Wróciliśmy do niego po dwóch tygodniach pobytu u teściów z wiarą, że szybko znajdziemy inne mieszkanie i się wyprowadzimy.
Zaczęłam szukać i pakować rzeczy. Nie minął miesiąc jeszcze od śmierci mamy i nie ruszałam jej ciuchów ani innych rzeczy należących do niej. Znalazłam mieszkanie, więc pakowanie odbywało się w ekspresowym tempie. Odetchnęłam, że niedługo koszmar się skończy. I wtedy przyśniła mi się znów mama tym razem mówiąca, że to, że się wyprowadzę, to i tak nic nie zmieni, że ona pójdzie z nami, nie da mi spokoju.
Byłam przerażona i już nie wiedziałam, czy będziemy z dala od tego, co nas dotykało w tym mieszkaniu. Jednak wolałam mieszkać z dala od wspomnień, które tak bolały. Wyprowadziliśmy się i pierwszą noc w nowym mieszkaniu i innym mieście spędziliśmy dość spokojnie. Rano było wielkanocne śniadanie. Czułam, że zaczniemy nowy etap w życiu. W kolejną noc schemat się powtórzył: pobudka w nocy i kolejny sen, ale bardzo miły: mama weszła do mieszkania, w którym zamieszkaliśmy nic nie mówiąc przeszła po nim oglądając je, stanęła w drzwiach, popatrzyła się na mnie i powiedziała: 'śliczne mieszkanie, oby wam się tu dobrze mieszkało' i wyszła. To był ostatni sen tamtego czasu. We wtorek otrzymałam wiadomość od bratowej, że mój brat zginął w wypadku za granicą. Był kierowcą tira. Wtedy zrozumiałam, że sen, w którym mama prosiła, żebyśmy się pogodzili miał sens, gdyż jak zginął, nasze relacje były dobre i rozmawialiśmy ze sobą. Ostatnia nasza rozmowa była bardzo miła i cieszyłam się, że nieporozumienie, jakie nas poróżniło, kompletnie już nie istnieje.
Byłam jednak zła na los, że zabrał mi mamę i brata, zwłaszcza w takim momencie. Nie potrafię się z tym pogodzić, że już ich nie ma. Chciałam, żeby brat mi się przyśnił, bo tęskniłam za nim.
Jednak to nie następowało, aż do pewnej nocy, w której śniło mi się, że siedzę jako pasażer w kabinie jego tira, on milczy jak gdyby mnie tam nie było i minuta po minucie biorę udział w tym wypadku. Na koniec brat umiera, ja stoję obok, a on oznajmia mi, że tego nie chciał. Obudziłam się zalana łzami. Wiedziałam, że ten sen przyśnił mi się dlatego, iż razem z bratowa drążyłyśmy, jak doszło do tego wypadku, z czyjej on był winy. Po tym śnie był spokój.
Po miesiącu miałam kolejny sen, znalazłam się w przedziwnym miejscu, jakby na wzgórzu jakimś, było szaro, ponuro i stały tam trumny. W jednej była mama, w drugiej brat, obok były kolejne 3 trumny puste, ale także otwarte. Byłam przerażona, czułam, że teraz moja kolej, że na mnie czas nadchodzi. Bałam się, że ten sen to oznacza.
Kolejny sen po pewnym czasie był zaskoczeniem i nie rozumiem go. Śniły mi się listy od wszystkich zmarłych z rodziny, tzn. puste koperty z kwiatkami malutkimi w środku. Jednak w ostatniej kopercie były moje ulubione czekolady, tylko bez logo czekolady, a z napisem 'otwórz swoje serce i drzwi, a ja przyjdę po ciebie, gdy nadejdzie czas'. Nurtują mnie te słowa, były w cudzysłowie i odgrywały pierwsze miejsce w tym śnie. Od tamtej pory brat już mi się nie śnił, raz tylko mama szła i szła, było jej tak ciężko, jak gdyby szła pod olbrzymią górę, aż w końcu pojawiło się światło. Mama ucieszyła się, odetchnęła mówiąc: 'nareszcie dotarłam!'.
Podczas tego snu czułam tak silne uczucie, iż mama chce mi pokazać drogę do nieba, jak ciężko jest tam dotrzeć i jak bardzo jest szczęśliwa, że w końcu dotarła. Czułam, że chce mi pokazać, że za wszystkie grzechy płacimy, jakby każdy jej krok pod tę gorę to grzech, czułam, że przekazuje mi, żebym żyła zgodnie z przykazaniami i nie popełniała jej błędów, żebym była dobrą i uczciwą osobą. Przekazała mi, że jej wędrówka do nieba trwała 7 miesięcy i była to długa, trudna droga - pod górę. Bardzo się cieszyła, że w końcu tam dotarła i jest szczęśliwa. Ostatnie jej słowa brzmiały: 'w końcu dotarłam, żegnajcie, do zobaczenia'.
Ten sen ucieszył mnie, że mama jest szczęśliwa w końcu i że się pożegnałyśmy, a jednocześnie dał mi do zrozumienia, jak mam żyć. Od tego momentu czuję się spokojniejsza, już nie boję się każdej nocy. Brakuje mi mamy i brata i tęsknię za nimi strasznie, ale wiem, że muszę żyć, muszę być dobrym człowiekiem, żeby ich nie zawieść. Zawsze będę miała ich w swoim sercu i pamięci, ale już się nie boję. Kochałam, kocham i będę ich kochać przez całe swoje życie. To koniec mojej historii na dzień dzisiejszy, czy przyśnią mi sią jeszcze - tego nie wiem, ale liczę na to, że są szczęśliwi i jeśli mi się przyśnią, to właśnie mi pokażą. Wierzę też, że będą mnie strzegli przed złem".
Historia bliskiej osoby, która po śmierci zamienia życie rodziny w koszmar to naprawdę sytuacja zdarzająca się całkiem często. Zbyt duże przywiązanie do domu, miejsc czy nawet żyjących ludzi sprawia, że po przekroczeniu granicy śmierci fizycznej duch zmarłej osoby pozostaje w dziwnym stanie świadomości, bardzo często nie zdaje sobie nawet sprawy z tego, że jego ciało fizyczne nie żyje!</field>
  </doc>
  <doc>
    <field name="id">53</field>
    <field name="title">do-nieba-i-z-powrotem</field>
    <field name="datawydarzenia"></field>
    <field name="miejsce"></field>
    <field name="description">Silny prąd wody zdarł ze mnie kask i kamizelkę ratunkową, po czym zaczął stopniowo wyswobadzać moje ciało z kajaka. Jednak zanim to nastąpiło siedziałam w łódce zgięta wpół, górna część mojego ciała leżała na zewnętrznej części dziobu, mocno do niej przyciśnięta, ręce bezwładnie kołysały się na wodzie, a wyprostowane nogi leżały w przedniej części kajaka. Moja twarz zwrócona była w tym samym kierunku co bieg rzeki, a prąd wody sprawił, że moje ciało zawinęło się wokół kokpitu. (...)
Moje ciało powoli opuszczało kajak, a dusza pomału oddzielała się od swojej ziemskiej powłoki. W końcu zostało całkowicie wyswobodzone – poczułam, jak unosi je prąd rzeczny i był to ostatni moment, kiedy doznawałam jakichkolwiek odczuć zmysłowych. Nie pamiętam kolejnych wydarzeń: tego, jak popychana przez silny prąd obijałam się o dno rzeki i jak wyciągnięto mnie na brzeg.
Kiedy moja dusza ostatecznie uwolniła się od ciała poczułam charakterystyczne „pyknięcie” – jak przy otwieraniu butelki szampana. Moja dusza zrzuciła z siebie swoją najbardziej zewnętrzną warstwę – ciało – i mogła wreszcie unieść się ponad powierzchnię wody. Tam czekała już na mnie grupa około piętnastu, dwudziestu pozaziemskich istot (ludzkich dusz wysłanych do mnie przez Boga), które powitały mnie z radością tak wielką, jakiej jeszcze nigdy wcześniej nie doświadczyłam. Miałam wrażenie, że dusze stanowiły swoisty komitet powitalny (…). Wydawało mi się, że wszyscy wiwatowali, kiedy przekraczałam „linię mety”.
Nie rozpoznawałam żadnej konkretnej duszy, jako znanej mi za życia osoby, jednak wiedziałam, że zostały one wysłane przez Boga, oraz że znam je wszystkie bardzo dobrze i to od bardzo, bardzo dawna. Byłam pewna, że stanowimy jedność i że przybyły po to, aby przywitać mnie, przeprowadzić na „drugą stronę” oraz chronić w trakcie podróży.
Dusze nie miały ciał – jak my na ziemi – nie były jednak bezkształtne. Ich sylwetki pozbawione były wyraźnych konturów, a promieniujący od nich blask rozmywał rysy ich twarzy i ciał. Obecność tych wspaniałych istot pobudzała wszystkie moje zmysły jednocześnie, równocześnie widziałam je, słyszałam, czułam ich zapach, dotyk i smak. Bijący od nich blask oślepiał mnie, ale także napełniał energią. Nie rozmawialiśmy poruszając ustami, komunikowaliśmy się w sposób doskonały – symultanicznie, przekazując sobie myśli i uczucia. Idealnie się rozumieliśmy, nie wypowiadając przy tym ani jednego słowa. (...)
Wszyscy bardzo cieszyli się na moje przybycie i uroczyście je świętowali. A kiedy tańczyliśmy i obejmowaliśmy się, czułam, jak przepełnia mnie absolutna miłość i radość. Intensywność, głębia oraz szczerość tych uczuć były tak wielkie, że nie da się wyrazić ich słowami. Nigdy wcześniej czegoś podobnego nie doświadczyłam.
Nie zrozumcie mnie źle… Moje życie na ziemi było bardzo udane, pełne miłości i wielu cudownych chwil. Swojego męża i dzieci kochałam nad życie, a oni odwzajemniali moje uczucia. Chodzi o to, że boski świat jest nieporównywalnie intensywniejszy i bardziej kolorowy niż cokolwiek, czego możemy doświadczyć na ziemi. Będąc w niebie miałam wrażenie, że miłość i radość, które odczuwałam, miały najczystszą i najdoskonalszą formę. Do głowy przychodzi mi tylko jedna rzecz, na przykładzie której mogłabym pokazać kontrast pomiędzy niebem a ziemią, i jest nią – telewizja, a dokładnie obrazy telewizyjne ze starych telewizorów kineskopowych i nowoczesnych, o dużej rozdzielczości. Obraz z tych drugich jest nieporównywalnie ostrzejszy, żywszy, wyraźniejszy i bardziej intensywny. Jest tak doskonały, że czujemy, jakbyśmy byli w miejscu, które widzimy na ekranie.
Tak naprawdę, nie umiem właściwie opisać tego, co czułam i widziałam. Wszystkie próby odtworzenia moich przeżyć, wszystko co na ten temat powiem bądź napiszę wydaje się wyblakłe i nieadekwatne – pozbawione intensywności, którą wtedy odczuwałam. Mam wrażenie, jakbym starała się opisać trójwymiarowy świat, używając standardów obowiązujących w świecie dwuwymiarowym. W naszym języku brakuje odpowiednich słów i pojęć, za pomocą których mogłabym to zrobić. Starałam się je znaleźć, czytając relacje osób mających podobne do mnie doświadczenia. Wydaje mi się, że zmagają się one z taką samą niemocą we właściwym opisie doświadczenia śmierci oraz nieba – są ograniczone zarówno słowami, jak i pojęciami dostępnymi w naszym języku.
W książce „Fast Lane to Heaven” Ned Dougherty tak opisuje swoje doświadczenie śmierci: „Nagle znalazłem się w blasku pięknego, złocistego słońca. Było ono nieporównywalnie doskonalsze od ziemskiego, dawało więcej światła i ciepła. Nie oślepiało mnie jednak ani nie parzyło, tylko przepełniało energią”. Ten opis – podobnie zresztą jak mój – jest bardzo adekwatny. Jednak każdemu, komu obce są tego rodzaju doświadczenia, najprawdopodobniej wydaje się bezsensowny.
Nawet autorom Biblii trudno było znaleźć właściwe słowa, aby opowiedzieć o spotkaniu z Bogiem i aniołami. Oto jak przedstawia je św. Mateusz: „Postać jego jaśniała jak błyskawica, a szaty jego były białe jak śnieg” (Mt 28,3). Daniel natomiast pisze: „podniosłem oczy i patrzyłem: Oto [stał] pewien człowiek ubrany w lniane szaty, a jego biodra były przepasane czystym złotem, a ciało zaś jego było podobne do tarsziszu, jego oblicze do blasku błyskawicy, oczy jego były jak pochodnie ogniste, jego ramiona i nogi jak błysk polerowanej miedzi, a jego głos jak głos tłumu” (Dn 10,5-6).
Razem z moimi towarzyszami zaczęliśmy się przemieszczać po drodze, która, wiedziałam to, prowadzi do wiekuistego domu. Podekscytowani wracaliśmy do Boga. Moi przyjaciele wprost nie posiadali się ze szczęścia. Nie mogli się doczekać, kiedy wreszcie oznajmią moje przybycie reszcie mieszkańców nieba i kiedy zaczniemy wspólnie świętować mój powrót do domu. Podzielałam ich radość, ja też chciałam już znaleźć się blisko Boga, pozwoliłam sobie tylko na chwilę rzucić okiem na to, co działo się nad rzeką. Moje ciało leżało nieruchomo na brzegu. Patrząc na nie, miałam wrażenie, że patrzę na powłokę starego dobrego przyjaciela i czułam rozrzewnienie oraz wdzięczność, że tak długo mogłam go używać. (...)
Droga, którą się poruszaliśmy, zaprowadziła nas do wielkiego i wspaniałego korytarza, piękniejszego niż cokolwiek, co kiedykolwiek widziałam na ziemi. Pełen światła i cudownych kolorów, sprawiał, iż czułam się, jakbym znalazła się w miejscu absolutnie idealnym. Myślę, że właśnie ten korytarz mają na myśli osoby, które przeżyły śmierć, kiedy mówią o „białym świetle” lub „poruszaniu się w kierunku białego światła”. W taki właśnie sposób opisują swoją podróż w stronę korytarza. Nasz język jest zbyt ubogi, aby właściwie opisać to doświadczenie. Może właśnie dlatego, Jezus przemawiał do nas poprzez przypowieści?
Czułam, że moja dusza nie może doczekać się wejścia do tunelu, a kiedy stanęłam w jego progu, ogarnęła mnie bijąca z niego, bezwarunkowa i bezgraniczna miłość. Nigdy wcześniej nie doświadczyłam czegoś tak wspaniałego. Wiedziałam, że wejście do tunelu oznacza ostateczne pożegnanie się z ziemskim życiem, że to punkt graniczny, na którym każdy z nas kiedyś stanie i będzie musiał zastanowić się nad swoim życiem, swoimi wyborami i podjąć ostateczną decyzję – przejść przez niego i zjednoczyć się z Bogiem czy zawrócić. Byłam gotowa, aby przekroczyć ten punkt graniczny i na zawsze połączyć się z Bogiem.
Jednak istniała pewna istotna przeszkoda uniemożliwiająca mi tak upragnione zjednoczenie z Bogiem – Tom Long oraz jego synowie nieustannie modlili się o mój powrót do życia. Każda ich prośba, sprawiała, że czułam się w obowiązku ponowie wejść do swojego ciała i zaczerpnąć jeszcze jeden oddech. Ich ciągłe nawoływania męczyły mnie i rozpraszały moją uwagę. Wiedziałam, że nie rozumieją, co się ze mną dzieje i powinnam być w stosunku do nich wyrozumiała, jednak i tak denerwowało mnie, że nie pozwalają mi odejść. Moje rozdrażnienie można porównać do odczuć rodziców małego dziecka, które zamiast położyć się spać, prosi najpierw o przeczytanie bajki, następnie o przyniesienie szklanki wody, włączenie światła, wyłączenie światła, poprawienie kołdry, buziaka na dobranoc i tak dalej, i tak dalej.
Przy wejściu do korytarza panowało ogólne poruszenie. Zebrało się tam mnóstwo niebiańskich istot pragnących zobaczyć, jak przekraczamy granice ziemskiego życia, wszystkie przekazywały nam swoją miłość i wsparcie. Jednak na moment przed zrobieniem tego ostatecznego kroku poczułam, jak wszystkich dookoła ogarnia wielki smutek. Dusze zwróciły się w moją stronę i powiedziały, że mój czas na ziemi nie dobiegł jeszcze końca, że ciągle mam do przebycia sporą cześć podróży i dużo pracy do wykonania. Jednym słowem – miałam opuścić niebo. Próbowałam protestować, gdyż perspektywa powrotu na ziemię wcale mi się nie podobała, jednak dusze wytłumaczyły mi, że tak należy zrobić i zapewniły, że wkrótce zrozumiem dlaczego.
Pełne współczucia dla mojej sytuacji, odprowadziły mnie na brzeg rzeki. Weszłam w swoje ciało i posłałam im – bowiem wspaniale mnie przywitały, a potem chroniły i wskazywały drogę – ostatnie pożegnalne spojrzenie. Następnie ponownie połączyłam ze swoim ciałem.</field>
  </doc>
  <doc>
    <field name="id">54</field>
    <field name="title">doswiadczenia-poza-cialem-wspomnienia-roberta-monroe-a</field>
    <field name="datawydarzenia"></field>
    <field name="miejsce"></field>
    <field name="description">Późną nocą leżałem w łóżku tuż przed zaśnięciem. Żona spała obok mnie. Wibracje wydawały się powstawać w głowie i wkrótce obejmowały całe ciało. Kiedy leżąc próbowałem zdecydować się na jakąś metodę zanalizowania zjawiska, w pewnej chwili pomyślałem, jak to miło byłoby wziąć po południu szybowiec i polatać (było to moje ówczesne hobby). Niczego nie podejrzewając, rozmyślałem o przyjemnościach latania.
Po chwili uświadomiłem sobie, że coś uciska mi bark. Zdziwiony sięgnąłem ręką do tyłu, aby zbadać przyczynę. Moja dłoń napotkała gładką ścianę. Przesunąłem po niej ręką tak daleko, jak mogłem sięgnąć, lecz wyczuwałem tylko jednolicie gładką powierzchnię.
Zaniepokojony próbowałem przeniknąć wzrokiem ciemność. Stwierdziłem, że to ściana, a ja opieram się o nią barkiem.
Wywnioskowałem, że po zaśnięciu spadłem z łóżka (co prawda nigdy mi się to nie przytrafiło, ale ponieważ działo się tyle dziwnych rzeczy...).
Rozejrzałem się. Coś się nie zgadzało. Ściana nie miała okien, nie stały przy niej żadne meble, nie było też drzwi. To nie była ściana w mojej sypialni. Jednak w jakiś sposób była znajoma. Rozpoznałem ją prawie natychmiast. To nie ściana, a sufit! Unosiłem się pod sufitem, uderzając weń łagodnie przy każdym ruchu. Zaskoczony obróciłem się w powietrzu i spojrzałem w dół. W mroku majaczyło moje łóżko, na nim dwie postacie. Po prawej stronie była moja żona. Obok niej ktoś leżał. Oboje wydawali się spać.
Co za dziwaczny sen, pomyślałem, i kto śpi u boku mojej żony? Przyjrzałem się bliżej i doznałem prawdziwego szoku. To byłem ja.
Moja reakcja była niemal natychmiastowa. Ja byłem tu, a tam było moje ciało. Umierałem - to była śmierć, a ja nie byłem jeszcze na nią gotowy. W jakiś sposób wibracje zabiły mnie. Zdesperowany zanurkowałem do własnego ciała. Po chwili poczułem łóżko i kołdrę, a kiedy otworzyłem oczy, zobaczyłem, że leżę w łóżku.
Co to było? Czyżbym rzeczywiście otarł się o śmierć? Moje serce biło jak oszalałe, ale zważywszy okoliczności, nie było to takie dziwne. Poruszałem rękami i nogami. Wszystko wydawało się normalne. Wibracje zniknęły. Wstałem i przeszedłem się po pokoju, wyjrzałem przez okno, a potem zapaliłem papierosa.
Długo zbierałem się na odwagę, aby położyć się do łóżka i zasnąć.
W następnym tygodniu poszedłem do dr. Gordona na badania. Nie podałem mu przyczyny wizyty, ale spostrzegłem, że się zmartwił. Obejrzał mnie bardzo dokładnie, zrobił badanie krwi i moczu, prześwietlenie i elektrokardiogram, obmacał -w ogóle wszystko, co tylko przyszło mu do głowy. Przebadał mózg i zadał mi wiele pytań na temat sprawności motorycznej poszczególnych części ciała. Następnie zrobił EEG (analiza fal mózgowych), ale ono także nie wykazało żadnych zmian. Przynajmniej nic mi o nich nie powiedział, a pewien jestem, że zrobiłby to, gdyby coś znalazł.
W końcu podał mi jakieś środki uspokajające i odesłał do domu z zaleceniem, żebym zrzucił parę kilo, mniej palił, a więcej odpoczywał. Powiedział też, że jeżeli rzeczywiście mam jakiś problem, to z pewnością nie jest to problem fizyczny.
Spotykałem też dr. Bradshawa (psychiatrę, przyp. red.). Kiedy opowiedziałem mu nocne zdarzenie, wykazał jeszcze mniej zrozumienia i nie doradził właściwie niczego, co mogłoby mi pomóc. Był zdania, że powinienem spróbować powtórzyć to doznanie, jeżeli mi się uda. Odparłem, że nie jestem jeszcze gotowy na śmierć.
- Nie sądzę, że od razu musisz umierać - stwierdził spokojnie dr Bradshaw. - Niektórzy faceci od jogi czy parający się religiami wschodu utrzymują, że mogą to robić, kiedy tylko zechcą.
- Co robić? - zapytałem. - Przecież mówię - opuszczać na jakiś czas swoje ciało - odparł. - Twierdzą, że mogą poruszać się poza ciałem. Ty też mógłbyś spróbować.
Powiedziałem mu, że to przecież śmieszne. Nikt nie może poruszać się bez swojego fizycznego ciała.
- Nie byłbym taki pewien - odparł spokojnie dr Bradshaw. -Powinieneś poczytać trochę o Hindusach. Czy w college'u studiowałeś filozofię?
Odparłem, że tak, ale nie było tam niczego, co odnosiłoby się do podróży poza ciałem.
- No cóż, być może nie miałeś odpowiedniego profesora - dr Bradshaw zapalił cygaro i popatrzył na mnie. - Ale nie bądź taką zakutą pałą. Spróbuj i sam się przekonaj. Jak mawiał mój stary profesor filozofii: Jeżeli jesteś ślepy na jedno oko, kręć głową, a jeżeli jesteś całkiem ślepy, to nastaw uszu i słuchaj.
Zapytałem, co ma robić ten, kto jest równocześnie i ślepy i głuchy, ale nie dostałem odpowiedzi. Oczywiście dr Bradshaw miał wszelkie powody do takiej reakcji. Ostatecznie przydarzyło się to mnie, a nie jemu. Nie wiem jednak, co zrobiłbym bez jego pragmatycznego podejścia i cudownego poczucia humoru. To dług, którego nigdy nie będę w stanie spłacić.
Wibracje przyszły i odeszły jeszcze sześć razy, zanim zebrałem się wreszcie na odwagę, by powtórzyć doznanie. A kiedy to zrobiłem, było to prawie jak rozczarowanie. Gdy wibracje osiągnęły pełne natężenie, pomyślałem o uniesieniu się ku górze - i uniosłem się.
Delikatnie dryfowałem ponad łóżkiem, a kiedy pomyślałem, że chcę się zatrzymać, zatrzymałem się i zawisłem w powietrzu. Nie było to wcale nieprzyjemne uczucie, ale byłem podenerwowany, obawiając się jakiegoś wypadku. Po paru sekundach zapragnąłem się opuścić i po chwili poczułem, że jestem z powrotem w łóżku, a wszystkie moje fizyczne zmysły działają normalnie. Od chwili, w której położyłem się do łóżka, aż do zaniku wibracji nie miałem żadnej przerwy w świadomości. Gdyby wszystko okazało się halucynacją lub snem, byłbym w nie lada kłopocie. Nie potrafiłbym powiedzieć, gdzie w takim wypadku zaczyna się granica pomiędzy jawą a snem.
W zakładach dla umysłowo chorych są tysiące ludzi, którzy mają dokładnie taki sam problem.</field>
  </doc>
  <doc>
    <field name="id">55</field>
    <field name="title">doswiadczenia-poza-cialem</field>
    <field name="datawydarzenia"></field>
    <field name="miejsce"></field>
    <field name="description">"Wyniki niektórych ankiet badawczych wykazują, że jedna osoba na cztery na pewnym etapie życia ma do czynienia z doświadczeniami poza ciałem i podróżami w duchowej postaci. Naturalnie nie chodzi tutaj o zmarłych. Doświadczenia te mogą być niezwykle ekscytujące lub przerażające, najczęściej jednak są fascynujące i niemal zawsze niespodziewane. Dla większości ludzi są również całkowicie niepowtarzalne".
OBE, czyli doświadczenie poza ciałem to jedno z ciekawszych zjawisk, które mogą się przytrafić każdemu z nas. W podróż astralną wybierają osoby stosujące odpowiednie techniki, ale i ludzie kompletnie do tego nieprzygotowani - "wyskoczenie" z ciała może się zdarzyć również przez przypadek. Według książek poświęconych temu zagadnieniu OBE to nie tylko niesamowite przeżycie, ale i sposób na lepsze poznanie siebie, nawiązanie kontaktu z duchowym przewodnikiem, a nawet na przewidywanie przyszłości.
Wydana ostatnio książka "Doświadczenia poza ciałem. Nowatorskie techniki podróży astralnych" autorstwa Grahama Nichollsa to zbiór fascynujących opowieści z wypraw na "drugą stronę ciała" oraz podręcznik bezpiecznego podróżowania. Znajduje się tu sporo niezbyt popularnych metod osiągania OBE, dużo naukowych wyjaśnień i wskazówek na temat tego, jak wykorzystać umiejętność podróżowania poza ciałem. Pozycja dobra dla osób doświadczonych, ale i dla laików.
Doświadczenia poza ciałem - Graham Nicholls
Wydawnictwo Studio Astropsychologii</field>
  </doc>
  <doc>
    <field name="id">56</field>
    <field name="title">duch-przychodzi-do-hospicjum</field>
    <field name="datawydarzenia">w 1969, w 1967, w 1976, 1978 r</field>
    <field name="miejsce">w Zurychu, w Chicago, w Kalifornii, w San Francisco, w Ashland</field>
    <field name="description">Jedną z najbardziej zasłużonych osób dla rozwoju hospicjów na świecie jest amerykańska lekarka szwajcarskiego pochodzenia dr Elisabeth Kübler-Ross (1926-2004). Wspierała powstawanie ośrodków, w których zaczęto pomagać osobom śmiertelnie chorym w godnym przechodzeniu na tamten świat. To bez wątpienia piękna karta w jej życiorysie. Niepokój budzą jednak jej związki z okultyzmem i spirytyzmem.
Po ukończeniu studiów medycznych w Zurychu, Elisabeth Kübler-Ross wyjechała do USA, by robić tam specjalizację. W nowojorskich szpitalach zainteresowała się podejściem do śmierci, jakie mają chorzy w stanie terminalnym. Efektem jej obserwacji stała się, opublikowana w 1969 roku, głośna książka "Rozmowy o śmierci i umieraniu".
Kontakty z "duchami-przewodnikami"
Lekarka często chwaliła się swoją wiedzą na temat życia pośmiertnego. Jak sama przyznawała, informacje o zaświatach czerpała na podstawie kontaktów z duchami umarłych. Pierwsze takie przeżycie spotkało ją w 1967 roku w Chicago. Siedząc w swym uniwersyteckim gabinecie, zastanawiała się nad porzuceniem pracy z umierającymi. Była zmęczona i zrezygnowana, gdyż nie widziała efektów swego wysiłku.
Nagle w pokoju, mimo zamkniętych drzwi, pojawiła się nieznana kobieta. Przedstawiła się jako pacjentka zmarła dziesięć miesięcy wcześniej. Zjawa zaczęła namawiać lekarkę, by nie porzucała swej pracy. Przed zniknięciem napisała na kartce kilka słów. Kübler-Ross odszukała dokumentację medyczną zmarłej i porównała charakter jej pisma z listem pozostawionym przez zjawę. Był identyczny.
Tak zaczęła się przygoda amerykańskiej doktor z "duchami-przewodnikami". Jak sama opowiadała, od tamtej pory wiele razy wchodziła z nimi w kontakt. Jedna z owych istot, która zmaterializowała się przed nią w Kalifornii, utrzymywała, że Kübler-Ross dwa tysiące lat temu miała na imię Izabela i była współpracownicą Jezusa.
Co ciekawe, wrażeń z owych doznań lekarka nie zatrzymywała tylko dla siebie, lecz chętnie dzieliła się nimi z szerszym audytorium. Na konferencji medycznej w San Francisco w 1976 roku obecnych było 2300 lekarzy i pielęgniarek. Kübler-Ross opowiedziała im, jak poprzedniej nocy przeżyła "głębokie doświadczenie mistyczne": Ostatniej nocy odwiedził mnie Salem – mój duch przewodnik, i dwaj jego towarzysze – Anka i Willie. Byli z nami do trzeciej godziny nad ranem. Rozmawialiśmy, śmialiśmy się i wspólnie śpiewaliśmy... Był to najważniejszy moment mojego życia.
W 1978 roku podczas spotkania w Ashland w stanie Oregon podzieliła się swoimi doznaniami z 2200 osobami na sali. Namawiała je, by przywoływali duchy zmarłych, które na pewno przyjdą im z pomocą.
Misja otrzymana z zaświatów
Co sądzić o tego typu doświadczeniach? Literatura demonologiczna i egzorcystyczna nie pozostawia wątpliwości, że "duchy-przewodnicy" są w rzeczywistości upadłymi duchami, czyli demonami. Pojawiają się one w określonym celu, jakim jest zwodzenie ludzi i wskazywanie fałszywej drogi, uniemożliwiającej zbawienie.
W tym kontekście warto więc przeanalizować, jaką wizję życia pozagrobowego roztaczają przed nami "duchy-przewodnicy". Kübler-Ross traktowała bowiem informacje od nich jak niewzruszoną oczywistość. Miała być to wiedza pewna, gdyż pochodząca bezpośrednio z zaświatów.
Owa wizja została poddana gruntownej analizie przez amerykańskiego teologa prawosławnego o. Serafina Rose’a (1934-1982). Wyróżnił on pięć podstawowych, składających się na nią elementów. Pierwszy – nie trzeba się bać śmierci, drugi – nie będzie żadnego sądu ani piekła, trzeci – śmierć nie jest wydarzeniem wyjątkowym i ostatecznym, lecz raczej bezbolesnym przejściem do "wyższego stanu świadomości", czwarty – celem duszy nie jest zbawienie wieczne, ale nieograniczony proces "wzrostu" w "miłości", "rozumieniu" i "samorealizacji", piąty – doświadczenia "wyjścia z ciała" są najlepszym przygotowaniem do życia po śmierci.
Ojciec Rose zauważył, że każdy z owych pięciu punktów jest częścią XIX-wiecznego nauczania spirytystycznego, odsłanianego w tamtym czasie przez same "duchy" za pośrednictwem mediów. Jak mówił jeden z największych mediów XX wieku, Arthur Ford, celem misji współczesnych spirytystów jest usunięcie raz na zawsze z ziemskich umysłów strachu przed przejściem przez śmierć. Ten sam cel stawiała sobie również Elisabeth Kübler-Ross. Pisała zresztą wprost, jakie zadanie otrzymała od "duchów-przewodników": "Czas, byś powiedziała światu, że śmierć nie istnieje".
W swej autobiografii lekarka opisywała, że kiedyś zapytała jednego z owych duchów, dlaczego to właśnie ona została wybrana do tej misji. Wtedy otrzymała odpowiedź, że stało się to dlatego, iż jest osobą ze świata medycyny i nauki, a nie religii i teologii, ponieważ przedstawiciele tych dwóch ostatnich dziedzin nie spełnili pokładanych w nich nadziei, mimo że w ciągu ostatnich dwu tysięcy lat mieli dostatecznie dużo okazji, aby się wykazać.
Chrześcijańska alternatywa
W podejściu do śmierci propagowanym przez Kübler-Ross brakuje elementów, na które zawsze zwracała uwagę tradycja chrześcijańska – postawy głębokiej czci i bojaźni Bożej, skruchy i żalu za popełnione grzechy, pokory i niepewności co do własnego zbawienia oraz całkowitego zawierzenia miłosierdziu Jezusa.
Jak zauważa demonolog ks. Aleksander Posacki, teorie Elisabeth Kübler-Ross na temat życia pozagrobowego są popularne w wielu środowiskach New Age jako element tzw. positive way (pozytywnej drogi), w której wszelkie przejawy sumienia (związanego z teologią sądu Bożego) konsekwentnie likwiduje się jako "negatywne" czy "toksyczne". Tak więc tezy o zaświatach głoszone przez amerykańską lekarkę są nie do pogodzenia z przekazem chrześcijańskim.
Biblijny nakaz dotyczący rozeznawania duchów pozostaje szczególnie aktualny wobec propozycji obiecujących wgląd w życie po śmierci. W tej sytuacji należy być wyjątkowo wyczulonym na wszelkie oferty o charakterze spirytystycznym i okultystycznym. Istnieje bowiem wówczas realne ryzyko zwiedzenia.
Warto natomiast naśladować inny rys postawy Elisabeth Kübler-Ross – jej zainteresowanie ludźmi umierającymi i wspieranie ruchu hospicyjnego. Warto więcej uwagi poświęcić osobom zbliżającym się do kresu życia i pomóc im w przechodzeniu na tamten świat. Żeby przed śmiercią zdążyły pojednać się z otoczeniem i z Bogiem.</field>
  </doc>
  <doc>
    <field name="id">57</field>
    <field name="title">duch-widmo-czy-zjawa</field>
    <field name="datawydarzenia"></field>
    <field name="miejsce">w Europie</field>
    <field name="description">Wszyscy słyszeliśmy te historie. Dzwoni telefon. Podnosisz słuchawkę i słyszysz znajomy głos. To głos kogoś, kto już nie żyje.
Istnieje wiele historii o duchach i dziwnych zdarzeniach. (…) Wszystkie te wydarzenia niełatwo wyjaśnić. Często towarzyszy im brak jakichkolwiek dowodów. Do tego dochodzi zniekształcenie w wyniku emocji obecnych przy takim doświadczeniu. Oczywiście wiele takich doznań z duchami da się wyjaśnić nie paranormalnymi, a konwencjonalnymi sposobami. Jednakże, duża ich część jest faktem i nie może być pominięta. (...)
Stykamy się z duchami na wiele sposobów. Odbiera się je jako złe widma i demony. Opisuje się je również jako śliczne i pomocne. Mówi się o nich jak o bytach uwięzionych pomiędzy światami – domu dla niespokojnych, zmarłych lub zagubionych dusz. Postrzega się je jako pasywne i nieszkodliwe. Uważa się, że domy i inne miejsca nawiedzane są przez różne rodzaje istot: od złych i złośliwych po nieszkodliwe, wędrujące dusze, które nie wiedzą, gdzie się udać lub co mają robić. (...)
Jak można sklasyfikować te byty? Oto najważniejsze z nich.
Duch to nazwa zwykle stosowana do określenia widzialnego ducha osoby, która zmarła. Mogą istnieć też duchy zwierząt. Wielu ludzi widziało widmo zwierzęcia domowego po jego śmierci. Zwierzę to chodziło po domu, zostawiało ciepłe miejsce na łóżku lub fotelu, w którym zazwyczaj spało.
Poltergeist
Termin ten oznacza dosłownie „hałaśliwego ducha”. To duch powodujący hałas lub inne nieokreślone bliżej dźwięki. Wciąż pojawiają się wątpliwości dotyczące jego istnienia. Jego działania najczęściej odnotować można w domach, gdzie mieszka dorastająca dziewczyna. Podobno, jeśli dziewczynka wejdzie w okres dorastania, wtedy uwalniane są ogromne zasoby energii psychofizycznej. Wielu uważa, że to właśnie ta uwalniana energia wywołuje wszystkie te wydarzenia, jednak inni bronią koncepcji, że przywoływany jest kłopotliwy duch.
Jest to termin zazwyczaj opisujący jakikolwiek przedmiot fizyczny lub istotę nadnaturalnego pochodzenia. Najczęściej uważa się je za obraz kogoś zmarłego lub przebywającego bardzo daleko. Terminu tego używamy, by opisać powrót istoty do znajomych miejsc, często by osiągnąć jakiś konkretny cel. Określenia „widmo” i „duch”, jak wszystkie pozostałe terminy, używane są wymiennie.
Są takie same jak duchy. To istoty nie posiadające ciał: są bezcielesne. Termin ten często odnosi się do niedawno zmarłych osób.
Każde społeczeństwo ma własny sposób klasyfikacji i nazewnictwa istot i duchów. Niektóre ze starszych kultur próbowały nawet opisać ze szczegółami, co przechodzi dusza podczas i po śmierci. Te zapisy zawierają skomplikowane opisy rytuałów i życia po śmierci. Najbardziej znane opisy to egipskie i tybetańskie prace, znane pod nazwą Księgi Śmierci.
Prawdą jest, że spotkania z duchami nie ograniczają się do seansów spirytystycznych i mediów, do starych zamków i przeszłości. Większość ludzi miała lub będzie miała spotkanie z takim fenomenem. Zobaczymy coś w miejscu, gdzie nic nie powinno się znajdować. Usłyszymy głos, kiedy nikogo nie będzie w pobliżu. Doznamy uczucia, że ktoś stoi za nami albo obok nas. Ujrzymy twarz zmarłej, ukochanej osoby w lustrze. Przy wywołaniu zdjęcia rodzinnego może się zdarzyć, że otrzymamy obraz osoby, której już z nami nie ma. Widmo istoty, którą darzyliśmy uczuciem ukaże się, aby pocieszyć tych, którzy zostali na ziemi.
Kiedy takie wydarzenie będzie mało miejsce nie należy się bać. Powinniśmy raczej przyjąć je z radością i ciekawością. Budzi bowiem świadomość istnienia życia na wszystkich poziomach i potwierdza, że tak naprawdę nigdy nie oddzielamy się od tych, których kochamy.
Powszechne wyobrażenia o duchach, jako umarłych pozostających blisko ziemi, powinny być dla nas pocieszające. Często zdarza się, że duchy zmarłych członków rodziny pozostają blisko ziemi, by służyć bliskim jako duchowi przewodnicy. Mogą być rozpoznawani poprzez zapach, dotyk a nawet swój fizyczny wizerunek. Mój dziadek przychodzi do mnie od czasu do czasu. Jego pojawienie się zawsze poprzedza silna woń tytoniu. Ten zapach często go otaczał, to z nim go do dziś kojarzę.
Istoty, o których mówimy duchy – esencja tych, którzy kiedyś chodzili po ziemi – mogą dla nas wiele zrobić. Pokazują nam one, że nie ma czegoś takiego jak śmierć. Pocieszają nas w okresie straty. Często powracają w różnych etapach naszego życia oferując przewodnictwo, ukazując się nam podczas snu i w medytacjach. To prawda, że musimy uważać wzywając je za każdy razem, ponieważ mają swoje własne życie w innych wymiarach. Jednocześnie pomagają nam przejść przez etap śmierci oraz pokonać z nią utożsamiane obawy.
Śmierć to wielka tajemnica życia. Część naszego strachu przed nią pochodzi z myśli o oddzieleniu się od tych, których kochamy. Z tego powodu wiele dusz pozostaje przywiązanych do ziemi, aby pocieszać i wzmacniać żałobników i innych, na których wpłynęła śmierć. Czasami pozostają na ziemi, by inspirować konkretne czyny lub myśli bliskich towarzyszy, a czasem zostają, aby pomóc rozwikłać jakieś tajemnice i przekazać ostateczne wiadomości.
Ci, którzy kochali nas za życia, nie przestają nas kochać po śmierci. Czasem dusza zmarłej osoby powraca na krótki moment, by nas w tym utwierdzić. Chociaż może się to wydawać przerażające, nie powinniśmy się ich bać. Takie wydarzenia powinniśmy przyjmować z radością.
Wiele obrzędów pogrzebowych ma ukryte znaczenie, które jest powiązane z konceptem życia po śmierci. Kiedy dusza uwalnia swoje energie z ciała fizycznego, oddziela się od zwyczajnej prany lub „siły życia” tak, aby móc wyjść z ciała. Dlatego czerpie energię z innych źródeł. Z tego powodu podczas obrzędów pogrzebowych umieszcza się kwiaty i płonące świece.
Wiele osób unika pogrzebów, bo wywołują one u nich dziwne uczucia. Pochodzą one z kilku źródeł. Kiedy dusza odcina się od części fizycznej, to samo robi archanioł czuwający nad tą duszą. To wytwarza wyraźne uczucie pustki.
Inne źródło takich odczuć pochodzi z faktu, że żadna dusza nie przechodzi na drugą stronę sama. Odczuwalna jest obecność innych zmarłych. Przyjaciele, krewni i ukochani, których już z nami nie ma, fizycznie zbierają się, by pomóc duszy zmarłego i pocieszyć pozostawionych na ziemi. (...)
Chociaż czerń jest utożsamiana ze śmiercią, posiada swoiste cechy ochronne. Zabezpiecza subtelne energie podczas pogrzebu i chroni je przed nadmierną wrażliwością. A co z kontaktem z tymi, którzy odeszli? Niektórzy uważają to za nieszkodliwe praktyki, podczas gdy inni uznają próby kontaktu za krzywdzące zarówno dla ludzi, jak i dla zmarłych. Jak w przypadku wielu innych rzeczy, równowaga pomiędzy tymi dwiema opiniami jest chyba najodpowiedniejszą odpowiedzią. Tak długo, jak zmarli żyją w naszej pamięci, istnieje wzajemne zrozumienie. Tak długo, jak żyją w naszej pamięci i czujemy związane z tym emocje, jesteśmy z nimi w kontakcie: mamy na nich wpływ, a oni mają wpływ na nas. Trzeba być ostrożnym, kiedy chcemy często ich przywoływać poprzez medium, ponieważ to rozprasza ich obowiązki w zaświatach.
Istnieje wiele dowodów na poparcie tezy, iż umysł lub osobowość żyje gdzieś dalej po śmierci fizycznej. Od Waszyngtonu aż po Wybrzeże Pacyfiku, potwierdzane jest istnienie duchów. Tradycyjne duchy wciąż żyją w starych domach w Europie i Ameryce. Można też znaleźć je w południowych posesjach, nowoczesnych domach piętrowych i praktycznie w każdego rodzaju domach.
Istnieją domy, w których słyszy się kroki, otwieranie drzwi i odgłos przesuwanych mebli. Czasami duch pojawia się jako widmo lub ciemny kształt. Niekiedy słyszy się głos wymawiający przekleństwa lub nieokreślone pomruki. Można też poczuć nagle pojawiający się zapach lub zauważyć przesunięte przedmioty. Duchy mogą pojawić się pojedynczo lub jako grupa. Co więcej, biorąc pod uwagę wszystkie naukowe dochodzenia, ich nieistnienie też nigdy nie zostało udowodnione.</field>
  </doc>
  <doc>
    <field name="id">58</field>
    <field name="title">duchy-nowego-orleanu</field>
    <field name="datawydarzenia">w 1718, 29 sierpnia, 2005 r</field>
    <field name="miejsce">w Dauphine Orleans</field>
    <field name="description">Filmy grozy wpoiły nam obraz voodoo sprowadzający się do przelewania krwi zwierząt (najczęściej kur) i laleczek, dzięki którym można zrobić ludziom krzywdę na odległość. Rzeczywistość jest jednak nieco inna.
Niektóre miasta mają niepowtarzalny klimat - emanują magią i niezwykłą atmosferą. Jednym z nich jest leżący nad rzeką Missisipi Nowy Orlean. Jest to największe miasto stanu Luizjana. Założone zostało w 1718 roku przez osadników francuskich. Pozostałością po nich jest najstarsza część miasta - Dzielnica Francuska. Jej ulice w dzień i w nocy rozbrzmiewają muzyką. Nie bez powodu Nowy Orlean uznawany jest za kolebkę jazzu.
Wraz z Francuzami do Nowego Orleanu przybyli niewolnicy i to im miasto zawdzięcza kolejną rzecz, z której słynie to miasto - czarną magię, voodoo czy hoodoo. Obecnie są one częścią lokalnego folkloru, jego nieodłącznym elementem. Połączenie muzyki, upału i mrocznego klimatu sprawia, że magia jest tu na porządku dziennym. Czuje się ją w powietrzu. W starej dzielnicy roi się od sklepów ezoterycznych, wróżek i czarownic. Można tam kupić laleczki voodoo, zamówić rytuał i poznać przyszłość. Nowy Orlean nazywany jest najbardziej nawiedzonym miastem Ameryki. Podobno prawie każdy dom w tej części miasta ma swoje duchy.
Według dawnych legend dróg do miasta pilnowały duchy. Każdy, kto chciał dostać się do Nowego Orleanu musiał się z nimi spotkać. Prowadziły one wędrowców i odbywały z nimi długie rozmowy. Były one tak osobiste, że część podróżnych rezygnowała z wjazdu do miasta. Ci, którzy do niego dotarli, już nigdy nie chcieli mieszkać w żadnym innym miejscu. Niektórzy wierzyli, że miasto to tak naprawdę nie istnieje, że jest miejscem, do którego trafia się po śmierci.
Nowy Orlean zbudowany jest na terenach podmokłych i stale osiada. Z tego też powodu zamiast chować zmarłych w ziemi, buduje się dla nich kamienne grobowce. Zgodnie z tradycjami religii voodoo bogowie po stworzeniu ludzi zapomnieli o nich. O łaskę bóstw można starać się przez duchy. Dlatego też ludzie przychodzą odwiedzać swoich zmarłych i składają przy grobowcach dary dla ich duchów. Szczególnie chętnie odwiedzany jest grobowiec najsłynniejszej kapłanki voodoo - Marii Laveau. Ciekawe jest, że nie ma w nim ciała Marii - jak głosi legenda, po 200 latach życia kobieta zniknęła w nieznanych okolicznościach i jej grób jest tylko symboliczny.
Filmy grozy wpoiły nam obraz voodoo sprowadzający się do przelewania krwi zwierząt (najczęściej kur) i laleczek, dzięki którym można zrobić ludziom krzywdę na odległość. Rzeczywistość jest jednak nieco inna. O ile faktycznie wykorzystuje się krew jako ofiarę dla bogów, to laleczki służą zwróceniu uwagi duchów na prośby i konkretne osoby. Szpilkami przypina się do nich rzeczy należące do osób, których dotyczy magia.
W mieście krąży wiele opowieści o nawiedzonych domach i duchach. Prawie każdy hotel, tawerna czy dom może poszczycić się swoim duchem. Oprócz tego jako nawiedzone wymienia się teatry, szpitale, opuszczone więzienie czy pola bitew. Przykładem może być zbudowany na terenie dawnego sierocińca Bourbon Hotel - słychać w nim głosy dzieci, na klatce schodowej czasem spotkać można ducha pirata, a telewizory w pokojach same się włączają. Z kolei w Dauphine Orleans spotkać można duchy tańczącej dziewczyny i żołnierza. Bienville Dom ma ducha, który lubi przyglądać się śpiącym gościom. W restauracji Arnaud zgromadzono kolekcję eksponatów dotyczących Mardi Gras. Teraz goście czują, jak przechodzi obok nich duch dawnego właściciela. Czasem widuje się także jego córkę w pięknym stroju z epoki. W Court of Two Sister widywane są duchy zmarłych właścicielek, które o zmierzchu spacerują po lokalu.
W mieście regularnie obchodzone jest święto Mardi Gras. Są to obchody zakończenia karnawału. Z tej okazji ulicami miasta przechodzą pochody przebierańców. Genezy święta szukać należy w dawnych europejskich bachnaliach. Jest to czas całkowitej wolności i dekadencji. Wtedy to możliwe i dozwolone jest wszystko. Wśród barwnego tłumu kręcą się duchy. Alkohol leje się strumieniami, a stroje paradujących nie zawsze są kompletne.
29 sierpnia 2005 roku, w przeddzień planowanych obchodów Mardi Gras, miasto zniszczył huragan Katrina. Wielu wierzących chrześcijan znalazło w tym analogię do zniszczenia Sodomy i Gomory. Uważano huragan za karę boską za uprawianie czarnej magii i voodoo, które porównywano do praktyk satanistycznych. W różnych publikacjach nazywano Nowy Orlean stolicą grzechu. Ratownicy, którzy przybyli na miejsce kataklizmu opowiadali niesamowite historie. Atmosfera w mieście była dziwna i niepokojąca. Opowiadano o nieustannym wrażeniu, że jest się obserwowanym - było ono szczególnie silne w miejscach, w których odnajdowano ciała. Wyraźnie wyczuwano demoniczne energie. Wielu z ratowników opowiada o widywanych przez siebie duchach. Słyszano głosy, szepty, krzyki przerażenia i śmiech.
Huragan nie był pierwszą katastrofą, jaka nawiedziła Nowy Orlean. Miasto co mniej więcej 50 lat zmaga się z tragedią. Przykładem jest rok 1853, kiedy w mieście panowała epidemia żółtej febry. Zmarło wtedy prawie osiem tysięcy osób.
Niezależnie od tego, czy wierzy się w magię czy nie, warto odwiedzić Nowy Orlean. Wprawdzie nie odzyskał on jeszcze pełni blasku po przejściu huraganu, ale miejsce to jest z pewnością wyjątkowe. Miejscowy folklor jest wyjątkowo barwny. Na ulicy spotkać można przedziwnie wyglądające postacie, porozmawiać można o rzeczach niezwykłych. Jeśli zaś nie boimy się skorzystać z pomocy miejscowych szamanów i kapłanek voodoo, to może uda nam się zdobyć wieczne szczęście, zdrowie, bogactwa i miłość. Warto spróbować.</field>
  </doc>
  <doc>
    <field name="id">59</field>
    <field name="title">duchy-to-warto-o-nich-wiedziec</field>
    <field name="datawydarzenia"></field>
    <field name="miejsce">na Ziemi, na World Trade</field>
    <field name="description">Duchy mogą pozostać na Ziemi z wielu powodów. Niektóre nie zdają sobie sprawy, że nie żyją. Są zdezorientowane i nie wiedzą, że powinny przejść do światła. Inne mają jakieś plany względem czegoś i czują, że muszą je zrealizować przed przejściem do światła. Z kolei jeszcze inne nie wiedzą, jak przejść dalej. Czasem między kimś, kto odszedł a żywą osobą jest tak mocna więź, że dusza nie chce iść dalej, czując, że musi czuwać nad ukochaną osobą lub pozostać blisko niej. Są też duchy, które przed przejściem powstrzymuje ogromny żal najbliższych im osób. Intensywny, długotrwały i nieprzetworzony żal może ciągnąć duszę w dół i przywiązywać ją do ziemi. Niektóre duchy są gniewne, mogą siać spustoszenie, hałasować, poruszać przedmiotami, nawet meblami i wpływać na działanie sprzętu elektronicznego.
Większość duchów jest nieszkodliwa. Niektóre mogą być nawet pomocne żyjącym. Mogą służyć nam za obrońców lub eterycznych przewodników. Zazwyczaj gdy duch jest w pobliżu lub wchodzi do pokoju, w jego bezpośrednim otoczeniu czuć powiew zimna. Czasem temperatura w całym pokoju spada o kilka stopni. Niektóre pojawiają się wraz ze znajomym zapachem – wonią perfum albo zapachem palonej fajki. Towarzyszące im zapachy są zawsze czymś, co było z nimi ściśle związane za życia. (...)
Wizualnie i energetycznie duchy objawiają się jako mgliste formy energii. Często da się je zobaczyć gołym okiem. Mogą ukazywać się na zdjęciach w postaci kul albo smug przypominających anomalie fotograficzne.
Jeśli możemy je zobaczyć, a ich śmierć była naturalna i niezwiązana z żadnym wydarzeniem, duchy wyglądają tak jak za życia lub wręcz: za życia w najlepszej formie – są młodsze i zdrowsze. Jeśli śmierć była nagła i traumatyczna, duch może objawiać się w postaci uszkodzonej, z ranami i obrażeniami. Trwa to do czasu, aż pogodzi się ze swoją sytuacją. Wtedy wygląd ducha znowu staje się normalny. Widziałam duchy w wielu różnych formach, widmowe, z brakującymi częściami ciała albo tak przezroczyste, że ledwo widoczne. Zdarzały się również tak intensywne, że aż mnie zaskakiwały, bo wyglądały niesamowicie naturalnie, zupełnie jakby były żywymi osobami.
Aby dokończyć niezałatwione sprawy, duchy mogą doczepiać się do ludzi lub rzeczy, na przykład osobistych drobiazgów, a nawet mebli, nawiedzając nas, aż ich zadanie zostanie wypełnione.
Czasami próbując nawiązać kontakt, duch może dotknąć żywej osoby. Jego dotyk może być tak rzeczywisty, że aż wstrząsający! Odczułam go niezliczoną liczbę razy, w różnych okolicznościach, szczególnie w miejscach o bogatej historii, ale może się to zdarzyć wszędzie. Czułam duchy małych dzieci ciągających mnie za ubrania, bym zwróciła na nie uwagę. Duchy dorosłych często dotykają nas w sposób bardziej znaczący.
Moja przyjaciółka Van zmarła kilka lat temu. Byłyśmy najlepszymi przyjaciółkami przez niemal trzydzieści lat. Ciężko i poważnie się rozchorowała. Mieszkałam wtedy po drugiej stronie kraju. Rozpaczliwie próbowałam rezerwować bilety na samolot, by być z nią w szpitalu, gdy poczułam, że odchodzi. Śmierć wzywała moją przyjaciółkę, a ja wiedziałam, że opiera się przejściu, by poczekać na mój przyjazd. Wiedziała, że zdołam zająć się wszystkim i pomóc jej dzieciom w przeżyciu tej straty.
Natychmiast złapałam za telefon i zadzwoniłam do szpitala. Po krótkiej bieganinie wymusiłam, by zaniesiono telefon mojej ukochanej przyjaciółce. Była wtedy już w śpiączce, ale nie wątpiłam, że mnie słyszy. Przyłożono jej telefon do ucha. Powiedziałam jej, że już jadę, że niedługo zjawię się na miejscu i zajmę się wszystkim i wszystkimi. Zapamiętale zapewniałam ją, że świetnie sobie radzi, by po prostu dała się ponieść i poszła dalej. Gdy jej to powiedziałam, próbowała coś mi przekazać przez telefon, ale nie mogła wymówić słów. Była zbyt słaba, ale bez wątpienia wiedziałam, że nie tylko mnie usłyszała, ale także dobrze zrozumiała, co mówiłam. Niedługo po tym, jak się rozłączyłyśmy, umarła. Gdy rozpoczęła swoją podróż po innych światach, w mgnieniu oka przebyła kilometry pomiędzy nami. Gdy podniosłam wzrok znad laptopa, stała przede mną z wielkim uśmiechem na twarzy, a potem powoli, nie przestając się uśmiechać, zniknęła.
Leciałam całą noc i następnego ranka dotarłam do domu przyjaciółki. Jej rodzina była załamana tym niespodziewanym wydarzeniem, ja tak samo. Nie dostaliśmy żadnego ostrzeżenia. Wszyscy byliśmy sobie ogromnie bliscy, przeżyliśmy wiele wspólnych wydarzeń przez te wszystkie lata. Razem zaplanowaliśmy jej pogrzeb. Jako licencjonowany pastor miałam przewodzić ceremonii. Chciałam, by msza pogrzebowa najlepiej i najpełniej oddawała sposób, w jaki żyła Van. Jej dzieci chciały przygotować jej wspomnienie w formie prezentacji, która miała zostać przedstawiona podczas mszy. Napotkały trudności ze znalezieniem wystarczającej liczby zdjęć, a ja wiedziałam, że trzymała mnóstwo świetnych fotek na komputerze. Tego wieczoru poszłam sama do jej domu, by znaleźć trochę miejsca na przeżywanie moich uczuć na osobności i by w jej komputerze znaleźć dobre zdjęcia.
Jej komputer był stary i potrzebował strasznie dużo czasu, by załadować potrzebne strony. Siedziałam tam, czekając, aż nagra się płyta, kiedy nagle powietrze wokół mnie uległo zmianie. Zza pleców poczułam dotyk dłoni układanych na moich ramionach, ciepły i pewny. Czułam, jak palce zaciskają się, wzmacniając uścisk, a z dłoni zaczyna płynąć energia.
Natychmiast poznałam dotyk Van, bo przez lata pracowała nad moją szyją i ramionami, próbując mi ulżyć w chronicznych bólach karku. Zawsze zaczynała od powolnego i rozmyślnego położenia dłoni na moich ramionach. Łączyła się wtedy ze mną i pozwalała niezwykłej energii przepływać ze swoich rąk do moich bolących mięśni. To właśnie ten słodki dotyk teraz poczułam. Było to tak pewne i tak rzeczywiste, że nie miałam wątpliwości, co się dzieje. To, co stało się potem, było jeszcze bardziej niezwykłe.
Jej ręce zsunęły się z moich ramion i objęły mnie w najczulszym uścisku, jakiego kiedykolwiek w życiu doświadczyłam. Moja kochana przyjaciółka mówiła mi w ten sposób, że wszystko z nią w porządku i że mnie kocha. A potem zniknęła. Później dowiedziałam się, że jej córka przeżyła podobne doświadczenie. (...)
Często zanim przejdą dalej, duchy przychodzą na swoje pogrzeby czy msze żałobne. Czasem nawet mówią i próbują porozumieć się z gośćmi i członkami rodziny. Tak było na pogrzebie mojego ojca. Zmarł trzy dni po ataku na World Trade Centre. Mieszkał w innym stanie niż ja, więc dojechanie tam w całym tym zamieszaniu i chaosie było sporym wyzwaniem. Ludzie mówili o stanie wojennym i godzinie policyjnej, martwiłam się więc, że nie zdołam wrócić do domu. Oczywiście, bez względu na to, pojechałam.
Dom pogrzebowy się wypełniał, przybyło mnóstwo żałobników. Tata przez wiele lat był ważną osobistością w swojej społeczności. Przyszło wiele osób, których obecność mnie zaskoczyła. Niektórzy z nim rywalizowali, z innymi kłócił się przez wszystkie te lata. Wiele osób naprawdę go uhonorowało, ale padło też wiele pustych słów. Jakiś człowiek uparcie opowiadał mi o mojej stracie (skąd mógł wiedzieć, jak się wtedy czułam?), kiedy nagle poczułam, że ktoś mocno szarpie mnie za rękę w stronę wyjścia. Odwróciłam się zaskoczona. Wydawało mi się, że nikogo tam nie ma. Wtedy sytuacja się powtórzyła, lecz tym razem szarpnięcie było mocniejsze. Zrozumiałam.
„Tato, to wszystko zaraz się skończy – obiecałam w myślach. – Wtedy wszyscy stąd wyjdziemy”. Szarpnął znowu, ale już lżej.
„Naprawdę, tato, nie mogę jeszcze wyjść. Ci ludzie przyszli tu dla ciebie, a jako twoje najstarsze dziecko muszę tu być”. Poczułam, że trochę się odsuwa, lecz nadal pozostaje obecny, niecierpliwie oczekujący. Cierpliwość nigdy nie była zaletą ojca! (...)
Duchy nas słyszą i możemy się z nimi komunikować. Większość z nich musi po prostu przejść na stronę światła. Jeśli stawiają opór, możemy im pomóc, komunikując się z nimi szczerze i bez strachu. W przypadkach, jeśli nie wiedzą, że nie żyją, podanie im odrobiny wiedzy może być wszystkim, czego im potrzeba. Inne bardziej oporne mogą potrzebować czegoś więcej niż informacji, by odejść. Czasami po prostu muszą się pożegnać. Inne mają coś ważnego do przekazania lub do zrobienia. Każdy przypadek jest wyjątkowy, oznacza inne potrzeby i inną sytuację, więc zdrowy rozsądek jest najlepszym doradcą.
Ważne, by zapamiętać, że duchów nie należy się bać. Są tylko ludźmi bez ciała, którzy się zagubili i czasem potrzebują naszej pomocy, by mogli ruszyć dalej w swoją podróż.</field>
  </doc>
  <doc>
    <field name="id">60</field>
    <field name="title">duchy-w-bialym-domu</field>
    <field name="datawydarzenia">1862 r, 1854 r, w 1863, 1928 r, w 1932, w 1988, w 1981</field>
    <field name="miejsce">w Białym Domu, w Stanach Zjednoczonych, w Kongresie, w Europie, w Kalifornii, na Kennedy, na Joan Quiqley</field>
    <field name="description">W lutym 1862 roku zmarł 11-letni Willie Lincoln – syn prezydenta Stanów Zjednoczonych Abrahama Lincolna. Nie był to jednak ostatni raz, gdy zawitał w Białym Domu. Zjawiał się w nim później codziennie, przyzywany podczas seansów spirytystycznych urządzanych przez jego matkę.
A w każdym razie tak twierdziła Mary Todd. A Lincolnowie to i tak nic. Inauguracja Ronalda Reagana na stanowisku gubernatora Kalifornii odbyła się dziesięć minut po północy. Porę wybrano z pomocą gwiazd i astrologa. Później wróżka z San Francisco decydowała o rytmie życia prezydenckiej pary, bo choć słuchała jej przede wszystkim Nancy Reagan, to Ronald słuchał Nancy. Sam też był fanem numerologii i horoskopów.
Pierwsza dama od duchów
Willie Lincoln był oczkiem w głowie rodziców. Podróżował z ojcem i dzielił z nim pokój podczas oficjalnych delegacji. W kilka miesięcy po wprowadzeniu się rodziny do Białego Domu, chłopak zachorował. Dopadła go gorączka, spowodowana najprawdopodobniej przez tyfus. Po kilkutygodniowej chorobie młody Lincoln zmarł i pozostawił rodziców w żałobie. Ojcu udało się pozbierać. Matce nie.
Mary Todd Lincoln poradziła sobie inaczej i do Białego Domu sprowadzała ducha syna.
- W desperackiej nadziei na nawiązanie kontaktu zaczęła odwiedzać media. I w rozżalonym sercu matki nastąpił oczekiwany kontakt – pisał Mitch Horowitz w "Occult America". - Pewnego wieczoru wbiegła do pokoju swojej przyrodniej siostry, która wcześniej opiekowała się jej synem. "On żyje, Emilio!" - zawołała pierwsza dama. "Przychodzi do mnie każdej nocy i staje koło łóżka z tym samym słodkim, rozczulającym uśmiechem" – dodawał.
A kiedy nie przychodził, był przyzywany, bo w salach prezydenckiej siedziby organizowano seanse spirytystyczne. Dziś brzmi to dziwnie, ale wtedy aż takie dziwne nie było. W połowie XIX wieku w Stanach Zjednoczonych w duchy wierzyły miliony ludzi. Ukazywało się kilkadziesiąt magazynów poświęconych tej tematyce i wspólnie osiągały wielomilionowy nakład. Horowitz szacuje, że nawet 10 proc. Amerykanów miało jakiś kontakt z ruchem spirytystycznym, który obok duchowego miał też swój wymiar polityczny.
Szczególnie chętnie angażowały się w niego sufrażystki i inni postępowcy. Było ich zresztą tak wielu, że mieli nawet swój głos w Kongresie. W 1854 roku James Shields, kongresmen z Illinois, przedstawił w kongresie petycję przygotowaną przez 15 tys. ludzi, w której domagano się sfinansowania komisji naukowej. Miała ona sprawdzić to, czy da się rozmawiać z duchami. A sam Shields chciał pójść nawet dalej i – za Horowitzem - "ustalić duchowy telegraf pomiędzy światem materialnym i duchowym". Biedak nie znalazł jednak uznania i koledzy z Senatu podpowiedzili mu, że jest to sprawa, którą powinien zainteresować dyplomację, bo nie jest to z pewnością problem polityki wewnętrznej.
Dla doradcy Lincolna Roberta Dale Owena fascynacja duchami skończyła się jeszcze gorzej, niż dla wyśmianego Shieldsa. Otóż Owen zorientował się, że jego medium – o imieniu Katie King – to aktorka i oszustka. Odkrycie złamało go tak bardzo, że wylądował w... szpitalu dla psychicznie chorych, a z tego – w tamtych latach – wychodziło się zwykle bardziej chorym, niż do niego wchodziło.
Proklamacja emancypacji
Skoro Abraham Lincoln miał takich doradców i Mary Todd w domu, to trudno się dziwić, że sam też zaczął kontaktować się z duchami. Z jego inicjatywy na pewno odbył się w Białym Domu jeden seans, a być może także drugi. O jednym wiemy, bo we wszystkim uczestniczył reporter bostońskiej "Gazette".
Wraz z nim także, jak mogłoby być inaczej, żona, dwóch ministrów i medium Charles E. Shockle.
Było to w 1863 w czasie trwania Wojny Secesyjnej. Duchy nie mogły się oprzeć i udzieliły prezydentowi kilku rad odnośnie prowadzenia działań zbrojnych.
- To co mówią, brzmi bardzo podobnie do tego, co mogę usłyszeć od swoich ministrów – skwitował Lincoln. Był to bowiem seans, który poważnie traktowała jego żona, ale sam prezydent chciał raczej z jego pomocą przypodobać się wspomnianym 10 proc. Amerykanów, którzy wierzyli w duchy i wszystko traktowali śmiertelnie poważnie.
Choć – jest i taka wersja – była to poza przygotowana dla dziennikarza, bo prywatnie prezydent też traktował je z należytą uwagą. Nettie Colburn Maynard, znane medium, pod koniec XIX wieku opublikowała wspomnienia, w których opisała sesję przeprowadzoną dla Abrahama Lincolna. W jej trakcie duchy miały pomagać mu w nanoszeniu poprawek do Proklamacji Emancypacji, która zniosła niewolnictwo w konfederackich stanach. Tyle, że z tą relacją jest pewien problem. Nie za bardzo wiadomo, czy Maynard można wierzyć.
Amerykański nazista
Choć jeżeli myślicie, że to niemożliwe, to się mylicie. W Stanach wszystko jest możliwe.
Wiceprezydentem w trzeciej kadencji Franklina Roosevelta był Henry Wallace. Był to facet, który miał własnego guru i wzywał do "duchowego New Deal". A gdy odpowiadał za sprawy rolnictwa, wysłał swojego duchowego przewodnika, był nim Rosjanin Nicholas Roerich, do Mongolii, gdzie tamten wraz z delegacją naukowców i polityków miał szukać gatunków trawy odpornych na suszę, ale zamiast tego zabrał się za szukanie mitycznego buddyjskiego królestwa Szambali. Sam Wallace dał się zapamiętać z tego, że namówił Roosevelta na wprowadzenie Wielkiej Pieczęci, która uchodzi za symbol masoński, na jednodolarówki.
Duchy wywarły też wpływ na ruch białej supremacji. W latach 30. rozpędu nadawał mu niejaki William Pelley, który zanim został słynnym amerykańskim nazistą, był znanym dziennikarzem i scenarzystą filmowym. W 1928 roku był bliski śmierci. Swoje doświadczenie opisał w artykule zatytułowanym "Siedem minut w wieczności. Niesamowite doświadczenie, które stworzyło mnie na nowo".
Tekst ukazał się na łamach "The American Magazine" i był jednym z najczęściej czytanych tekstów w historii amerykańskiej prasy.
Kluczowym elementem doświadczenia było to, że Pelley po drugiej stronie poznał "Duchowych Mentorów", którzy wraz z nim wrócili do świata żywych. Początkowo sprawili oni, że się uspokoił i stał lepszym człowiekiem, a nawet rzucił palenie (choć później ich przełożeni, bo duchowi mentorzy mają przełożonych, poradzili, żeby jednak palił, bo to pomaga uwolnić podświadomość). Kiedy jednak w Europie sukcesy zaczęli odnosić naziści, okazało się, ze duchy są rasistami i antysemitami. Były też Aryjczykami.
- Kierowany przez Mentorów studiował karierę Adolfa Hitlera. Robił to z fascynacją i trwogą – pisał Horowitz.
Wreszcie w 1932 roku otrzymał od nich polecenie, by powołać Srebrny Legion Ameryki – paramilitarną organizację, która miała zapewnić Aryjczykom zwycięstwo nad Żydami. To się nie powiodło, choć w szczytowym okresie do zbudowanej podobnie do zakonu organizacji należało 15 tys. osób i wszyscy oni z uwagą słuchali, co duchy mają do powiedzenia Pelleyowi. Legion był znaczącą siłą i skończyło się to dopiero, gdy Stany dołączyły do II wojny światowej, a Roosevelt (z Wallacem) skorzystali ze specjalnego ustawodawstwa, by Pelleya zamknąć. Mimo to jego "dziedzictwo" określiło kształt znaczących rasistowskich ugrupowań w powojennych Stanach i dało im kilku liderów. Wśród nich znaleźli się i tacy, którzy też byli odwiedzani. Choć nie przez duchy, a przez kosmitów.
Sam Pelley zmarł w latach 60., a pogrzeb uświęcono spaleniem krzyża na podwórku przed jego domem.
Szczęśliwa gwiazda Nancy Reagan
O nim można chociaż powiedzieć, że nie był postacią specjalnie znaczącą, choć odcisnął swoje piętno na amerykańskiej historii. Nie da się jednak powiedzieć tego samego o... Ronaldzie Reaganie, który wprawdzie nie ulegał wpływom duchów, ale astrologów już owszem. Horoskopy czytał niemal równie namiętnie jak żona. Wierzył w numerologię, a terminy prezydenckich spotkań ustalała wróżka. Także tych najważniejszych.
Jeszcze w Kalifornii oboje otwarcie korzystali z usług astrolożki Caroll Righter i jasnowidzki Jeane Dixon, która stała się sławna, gdy przewidziała zamach na Kennedy'ego. Choć właściwie przewidziała tylko jakiś zamach na jakiegoś polityka. Tyle, że zrobiła to w dobrym czasie. Mimo to z czasem Nancy straciła do niej zaufanie i przeniosła je na Joan Quiqley z San Francisco, która w tajemnicy doradzała parze prezydenckiej przez większość czasu spędzonego w Białym Domu. Do czasu aż sprawa stała się jawna i w 1988 roku rzecznik Białego Domu potwierdził astrologiczne fanaberie Reaganów. Wtedy trzeba było się jej pozbyć.
A co to były za fanaberie?
- Słyszałam, jak moi rodzice przy śniadaniu odczytywali swoje horoskopy, ale to wyglądało dla mnie całkiem niewinnie. Czasami ja też czytałam własny – na ogół żeby zrobić coś dokładnie odwrotnego niż tam radzono. Ale moi rodzice robili to, co sugerowały gwiazdy – zmieniali terminy spotkań, plany podróży, zostawali w domu i odwoływali wystąpienia – pisała we wspomnieniach córka państwa Reagan.
A odpowiedzialny za działanie administracji w Białym Domu Donald Regan wspominał, że cały kalendarz był pomazany na różne kolory, które określały, kiedy prezydent może wychodzić, a kiedy nie. Zielony oznaczał dni dobre, a czerwony złe. Były też takie, w które prezydent nie mógł podejmować ważnych decyzji, podpisywać ważnych dokumentów (w tym traktatów) i występować publicznie. Urzędnika doprowadzało to oczywiście do szewskiej pasji – tak jak i CIA, bo Nancy omawiała ponoć sprawy służbowe męża z astrolożką i to przez telefon – ale Quiqley udało mu się pozbyć dopiero pod sam koniec prezydentury Reagana.
Sama Nancy we wspomnieniach napisała o tym mniej więcej tak, że po próbie zamachu na jej męża (było to w 1981 r.) potrzebowała wsparcia i zadzwoniła do Quiqley. To jej pomagało, więc "kilka razy" skorzystała z jej podpowiedzi przy przesuwaniu spotkań i ustalaniu zajęć dla męża.
- I co w tym złego? O co ta cała awantura? -pytała nie rozumiejąc zamieszania. Jej powody rozumiała za to sama astrolożka, która twierdziła, że miała nawet wpływ na politykę wobec Związku Radzieckiego.
Trudno tego zresztą nie rozumieć. Chyba każdy wolałby wiedzieć, że zamiast prezydenta rządzi nim horoskop. Albo... wróżka.</field>
  </doc>
  <doc>
    <field name="id">61</field>
    <field name="title">dzieci-sa-dowodem-reinkarnacji</field>
    <field name="datawydarzenia">2 czerwca, 1961 r, 5 maja, 1950 r, 8 sierpnia, 1967 r, 25 lipca, 1964 r, 22 sierpnia, 1952 r, 12 sierpnia, 1980 r</field>
    <field name="miejsce">na Alasce, w Bordwan, w Kalkucie, w Oklahomie, w Tonkawie, w Tonkawa</field>
    <field name="description">Przypadek Reeny Gupta
Gdy mała hinduska dziewczynka - Reena Gupta - miała zaledwie dwa latka, opowiedziała swojej matce, że miała »gharwala«, męża, człowieka bardzo niedobrego, który ją zamordował. Reena twierdziła, że miała czworo dzieci i że widziała kobietę, "która odwiedzała ich dom". Kolega matki Reeny, nauczyciel, przypadkowo usłyszał o rodzinie Siknów mieszkających na drugim krańcu New Delhi, a zasłyszana historia żywo przypominała opowiadanie Reeny.
Pięć lat później naukowcy zapukali do drzwi Sardara Kishana Singha i jego małżonki, rodziców zmarłej Gurdeep Kaur, która została zamordowana przez swojego męża 2 czerwca 1961 r.
Gdy Reena zobaczyła tych ludzi po raz pierwszy, twarzyczka jej rozjaśniła się i dziecko z miejsca powiedziało: - "To mama i tata!". Gdy miało dojść do spotkania Reeny z jej wcześniejszym mężem i mordercą, Surjeetem Singhem, dziewczynka długo wahała się. Dopiero gdy jej powiedziano, że Singh odbył już karę 10 lat więzienia za zabójstwo, zgodziła się na spotkanie.
Gdy zobaczyli się w r. 1975, Reena miała dziewięć lat, ale w dalszym ciągu bardzo się bała Surjeeta. Stała w sporej odległości od krzesła, na którym siedział Singh.
Doktor Hemendra Banerjee opowiada:
- Byłem świadkiem tych spontanicznych uczuciowych spotkań i one przekonały mnie o prawdziwości tego zjawiska.
Nadmienia jednakże, że podobne przypadki nigdy nie mogą być traktowane jako stuprocentowe dowody reinkarnacji. Zawsze istnieje bowiem możliwość oszustwa, niezwykłej nadwrażliwości czy kryptomnezji - fałszywych wspomnień, ukształtowanych na podstawie zasłyszanych wiadomości, w które dziecko z czasem zaczyna wierzyć.
Kolega dr. Banerjee, dr Ian Stevenson, badał natomiast znamiona 200 dzieci, które twierdziły, że w swoich poprzednich wcieleniach zostały zabite przy pomocy broni palnej lub noża. W 17 przypadkach dokumenty medyczne - historie choroby lub raporty z obdukcji - potwierdziły, że osoby wspominane przez dzieci zginęły w opisany przez nie sposób.
William George Junior
Jednak znamiona nie zawsze świadczą o tym, że ktoś narażony był w poprzednim życiu na gwałt. Spójrzmy na przypadek Williama Cerge'a juniora.
Wszystko zaczęło się w momencie, gdy William George senior, rybak z Tlingit na Alasce, zaczął powątpiewać w tradycyjną wiarę swojego plemienia w reinkarnację.
- Jeśli w ogóle można mówić o reinkarnacji - powiedział - to powinienem narodzić się jako swój własny syn. Będziecie mnie mogli rozpoznać po znamionach na lewym przedramieniu i ramieniu. - Następnie wręczył swemu najstarszemu synowi Reginaldowi złoty zegarek mówiąc, że zabierze go z powrotem, jeśli się ponownie narodzi.
W niedługi czas potem stary człowiek zginął na morzu. Zaledwie dziewięć miesięcy później: 5 maja 1950 r. - Susan George urodziła dziewiąte dziecko. Noworodek miał dwa wyraźne znamiona w tych właśnie miejscach, o których wspomniał William George Junior. Mały chłopiec przypominał z wyglądu swego ojca, chodził podobnie jak on i bardzo dużo wiedział na temat rybołówstwa i statków. I tak jak ojciec panicznie bał się wody.
Do swej ciotki zwracał się "siostro", braci i siostry nazywał "synami" i "córkami" i nie protestował, gdy jego bracia i siostry nazywali go "ojcem". Mając cztery lata znalazł złoty zegarek, który William George senior dał kiedyś Reginaldowi, podniósł go i spokojnie stwierdził: - To jest mój zegarek.
– Rrinkarnacyjne wspomnienia u dzieci mogą prowadzić do pewnych powikłań - twierdzi dr Ian Stevenson. W najgorszym razie chodzi tu o kryzys identyfikacji seksualnej, ale zdarza się to niezwykle rzadko. Spójrzmy na poniższy przykład.
Przypadek Dolany Mitry
Dziewczynka Dolan Mitra z Bengalu była przekonana, że w swojej poprzedniej egzystencji była mężczyzną. Przez całe lata domagała się więc męskich strojów i interesowały ją typowo chłopięce zabawy. Dolan urodziła się 8 sierpnia 1967 r. Już w wieku trzech lat pożyczyła ubranie swego brata, a później zainteresowała się piłką nożną i krykietem.
Dolan opowiedziała swojej matce, Konice Mitrze, że w poprzednim wcieleniu była chłopcem i mieszkała w Bordwan, mieście położonym o 160 km od obecnego rodzinnego miasta Narendapur. Pojechały tam więc, zaproszone przez Kitę, która miała być siostrą Dolan. Dziewczynka rozejrzała się po domu i zaczęła od razu opowiadać o starszym bracie Rity, Nishicie, który zmarł na skutek guza mózgu w szpitalu w Kalkucie, 25 lipca 1964 r. Dolan bez trudu rozpoznała go na zdjęciu. Rozpoznała również matkę Nishita, stojącą w grupie innych kobiet, a także wszystkich przyjaciół i krewnych rodziny.
Przypadek Jeremy'ego Andersona
Dwuletni chłopiec z Waukomis w Oklahomie upierał się, że nazywa się Jimmy. Pewnego razu, gdy przeglądał z matką książkę o samochodach, wzrok jego padł na starą ciężarówką marki Ford. Chłopiec opowiedział, że został zabity przez taką właśnie ciężarówkę i że do tej pory jest jeszcze zły na jej kierowcę.
Ok. 100 mil stamtąd na cmentarzu w Tonkawie istnieje nagrobek z wyrytym nazwiskiem: "James L. Hovser, urodzony dnia 22 sierpnia 1952 r., zmarł 12 sierpnia 1967 r."
"Jimmy" Houser, jak go zwano, był synem Nancy Anderson i bratem przyrodnim Rona Andersona, ojca Jeremy'ego. Wychowywała go ciotka w Tonkawa. Po raz ostatni widziano go żywego w piękny sierpniowy dzień na 10 dni przed ukończeniem przez chłopca 15 roku życia. Z raportu policji wynika, że Jimmy Houser wraz z kolegą, 16-letnim Kevinem Lucasem, jechali swoim "Buickiem" z prędkością ponad 80 mil/godz. Lucas siedział za kierownicą, gdy zderzyli się na skrzyżowaniu ze starą ciężarówką marki Ford. Ich samochód został odrzucony kilkadziesiąt metrów. Kevin Lucas odniósł poważne obrażenia, a Jimmy zmarł na miejscu wypadku.
W kwietniu 1980 r., gdy Jimmy Anderson miał pięć lat, został zabrany na miejsce wypadku. Chłopiec natychmiast rozpoznał okolicę i pokazał, w jaki sposób wypadł z samochodu podczas zderzenia. - Przeleciałem przez powietrze jak piłka - powiedział. I nie zdziwił się wcale, gdy patolog, który badał ciało Jimmy ego, stwierdził, że zmarły odniósł obrażenia typowe dla kierowców pojazdów, a nie dla pasażerów. Jeremy Anderson zawsze mianowicie twierdził, że to on siedział za kierownicą!
Dlaczego tylko dzieci posiadają tę zdolność powracania do poprzedniego życia? Dr Ian Stevenson twierdzi, że ten rodzaj informacji jest gromadzony w pamięci jedynie przez pewien czas po urodzeniu. - Wciąż zapytuję samego siebie, czy można to wytłumaczyć jakoś inaczej - powiada Stevenson. - Odkryliśmy jednak z czasem tak wiele wspólnych cech rozmaitych przypadków, że uważam, iż reinkarnacja rzeczywiście jest faktem.
Jego kolega, dr Hemendra Banerjee, dodaje: - Dzieci są niewątpliwie najlepszym dowodem reinkarnacji. Nie mają one przecież tych doświadczeń i wiedzy, co dorośli i trudno inaczej wytłumaczyć niewiarygodną nieraz zgodność ich wspomnień z rzeczywistością.</field>
  </doc>
  <doc>
    <field name="id">62</field>
    <field name="title">egzorcyzmy-w-kinie</field>
    <field name="datawydarzenia">w 1949, 10 stycznia, 1949 r, w 1970, w 1976</field>
    <field name="miejsce">w Niemczech</field>
    <field name="description">Ze wszystkich filmów o opętaniu "Egzorcysta" przez lata w najbardziej realistyczny sposób pokazywał skrajny przypadek opętania przez szatana. Powściągliwy w kwestiach popkultury i apodyktyczny w swej profesji ks. Gabriele Amorth powiedział, że wielką zasługą filmu jest to, że przypomniał on światowej opinii publicznej zapomniane dziś słowo "egzorcysta".
"Egzorcysta"
Horror powstał na podstawie najważniejszej książki w dorobku amerykańskiego pisarza Williama Petera Blatty’ego, w której opisał on autentyczne zdarzenie opętania chłopca z protestanckiej rodziny, do którego doszło w latach 40. Przypadek dziecka był wielokrotnie opisywany w książkach zajmujących się przypadkami opętania. 13-letni chłopiec bawił się planszą ouija, czym wywołał ducha kapitana Howdy’ego. Sprawę opisał w 1949 roku "Washington Post". Dziecku nadano imię Roland. Mimo tego, że powstało wiele interpretacji tego, co przydarzyło się chłopcu, najbliższa prawdy wydaje się być relacja ks. Williama Saundersa z "Catholic Herald", którą swego czasu przytaczał portal fronda.pl. Wszystko zaczęło się tak jak w innych rodzinach, które doświadczyły opętania. Pozwolę sobie przytoczyć fragment tekstu opublikowanego na wymienionym wyżej portalu: "Dziwne zjawiska zaczęły się 10 stycznia 1949 r. Rodzina usłyszała jakiś dziwne piski, jakby ktoś robił zarysowania na ścianach. Myślano, że może takie dźwięki wydają jakieś szkodniki, jednak nie znaleziono dowodów na obecność myszy czy czegoś podobnego. Ojciec Rolanda zdemontował wówczas całe ściany w domu, aby odkryć gniazdo tych, jak mniemał, niepokojących dziecko szczurów. Jednak szczurów nie było. Następnie zaczęły się zjawiska określane przez współczesnych nam badaczy paranormalności jako "poltergeist" – "stukający duch". Brzmiało to czasami jakby kroki, lub jakby "kapało z kranu" i wydawało się dobiegać z sypialni babci. Następnie została przewrócona szafa, krzesło samo przemierzyło pokój, waza latała w powietrzu, obraz Chrystusa na ścianie poruszał się. W nocy śpiącego chłopca coś drapało po skórze i miewał on często senne koszmary. Wkrótce po rozpoczęciu cyklu zjawisk zmarła nagle ciotka chłopca, która niegdyś używała tabliczki ouija, aby komunikować się z duchami. Przewidywała swoją śmierć i chciała, aby R. się z nią tak komunikował, kiedy ona trafi do zaświatów. On sam po tych próbach zmienił swoje usposobienie. Stał się nieprzyjemny dla otoczenia, wzburzony i jakby wściekły bez wyraźnego powodu.(…) Rodzina (…) nawiązała kontakt z katolickim księdzem. R. i jego rodziców odwiedził ks. Jakub Hughes z kościoła katolickiego w miasteczku Mt. Rainier. Podczas rozmowy z R., ksiądz Hughes widział jak telefon i inne przedmioty biurowe poruszały się same. R. rzucał obsceniczne i bluźniercze uwagi pod jego adresem, a głos miał zmieniony na brzmiący diabolicznie. W pokoju stało się niesamowicie zimno. Ojciec Hughes po tej rozmowie był już przekonany, o opętaniu R. Po powtórnym sprawdzeniu okoliczności sprawy i badaniu medycznym, kardynał Patrick Aloysius O'Boyle upoważnił go do egzorcyzmów". Dopiero one przyniosły pożądany rezultat. O tym opowiada historia spisana przez Blatty’ego. Blatty ukończył "Egzorcystę" w 1970 roku i wysłał manuskrypt powieści Friedkinowi. Ten, mimo swojego sceptycyzmu religijnego, postanowił opowiedzieć film w sposób zgodny z nauką katolicką, co musiało usatysfakcjonować autora. Jest on bowiem żarliwym wyznawcą Chrystusa. Na 40-lecie powstania filmu Blatty przekonywał w mediach, że napisał swoją książkę, by zaświadczyć, że Bóg istnieje. "Pracując nad Ezgorcystą, myślałem, że piszę powieść religijną, ubraną w szaty horroru i filmu detektywistycznego. Nie chciałem wcale straszyć czytelnika. To jest chyba moja największa porażka" – mówi pisarz. Blatty ubolewał w jednym z wywiadów, że film i książka są dziś zestawiane z halloweenowymi opowieściami. (…) W wywiadzie dla Fox News pisarz mówił, że pomogło mu przeświadczenie, iż opętanie jest czymś realnym i może pomóc milionom ludzi borykającym się z wiarą. "Skoro istnieją demony, to dlaczego mieliby nie istnieć aniołowie i Bóg" – mówił.
"Egzorcysta" opowiada o 12-letniej dziewczynce o imieniu Megan, która poprzez zabawy ze spirytystyczną tabliczką ouija, nawiązuje kontakt z istotą przedstawiającą się jako kapitan Howdy. Wkrótce w jej otoczeniu dochodzi do paranormalnych zjawisk. Warto zwrócić uwagę na szczególne zaznaczenie środowiska, w jakim wychowuje się dziewczynka. Jej matka –gwiazda Hollywood – jest po rozwodzie. Dziecko, jak często się zdarza w takich przypadkach, wini siebie za rozstanie rodziców. Matka zajęta własną karierą nie ma czasu dla dorastającej córki. Ta coraz mocniej zatapia się we własny świat. Pozbawiona mocnych fundamentów religijnych dziewczynka zaprzyjaźnia się z niewidzialnym przyjacielem, który okazuje się być kimś innym niż ona sądzi. Dziewczynka powoli doświadcza przejmowania jej duszy przez nieczystą siłę. Dziecko stopniowo, ale konsekwentnie oddala się więc od Boga i wkracza na drogę grzechu. Zaskakująco szybko pojawiają się klasyczne pierwsze objawy wpadnięcia w sidła Złego – nękanie i obsesje. W pokoju dziecka przedmioty zaczynają się przemieszczać. Jej łóżko wpada w konwulsje. Jednym słowem, dziewczynka przechodzi drogę, która prowadzi do pełnego duchowego zniewolenia. Nie mija wiele czasu i dziewczynka wykazuje objawy pełnego opętania – diabeł ujawnia się. Ponieważ lekarze są bezradni, jej matka prosi o pomoc księdza Damiana Karrasa, który wraz z legendarnym ojcem Merrinem rozpoczynają pojedynek z siłami ciemności. Ze wszystkich filmów o opętaniu "Egzorcysta" przez lata w najbardziej realistyczny sposób pokazywał skrajny przypadek opętania przez szatana. Powściągliwy w kwestiach popkultury i apodyktyczny w swej profesji ks. Gabriele Amorth powiedział, że wielką zasługą filmu jest to, że przypomniał on światowej opinii publicznej zapomniane dziś słowo "egzorcysta". (...)
"Egzorcyzmy Emily Rose"
Film Derricksona nawiązuje do procesu egzorcystów, który odbył się w Niemczech w 1976 roku. Duchownych oskarżono o to, że doprowadzili egzorcyzmami do śmierci 24-letnią Anneliesie Michel, która cierpiała na epilepsję. Skazano ich razem z rodzicami dziewczyny. Proces spowodował, że posługa egzorcysty w Niemczech niemal zanikła. Amerykanie przenieśli akcję filmu do USA i zawęzili liczbę kapłanów do jednego. Zmieniono też wiek głównej bohaterki, tworząc postać 18-letniej studentki, która doświadcza opętania na uniwersytecie. Mimo zmian i uproszczeń, które zawierał film z Hollywood, świat poznał historię Anneliese, która być może zostanie wyniesiona na ołtarze. (...)
"Wiele wskazuje na to, że było to opętanie ekspiacyjne, czyli wynagradzające Bogu za grzechy ludzkości, niezawinione i przyjęte dobrowolnie" – mówił o przypadku dziewczyny ks. dr Andrzej Wołpiuk w miesięczniku "Egzorcysta". Anneliese już w wieku 14 lat cierpiała na niewytłumaczalne nocne paraliże. Z tego powodu trafiła nawet do sanatorium dziecięcego, mimo tego, że lekarze nie mogli dojść przyczyn ich występowania. To właśnie w sanatorium doświadczyła przerażającej wizji – twarze ludzkie zamieniały się na jej oczach w powykrzywiane oblicza demonów. Mimo uporczywych objawów klasycznego opętania, psychiatrzy rozkładali bezradnie ręce wobec stanu dziewczyny. Nie pomagały ani sesje psychiatryczne, ani leki. Podczas "wizji" Anneliese czuła również woń spalenizny. Jej pierwsze doświadczenia z opętaniem były niemal tożsame z tym, co można wyczytać w setkach świadectw innych opętanych osób czy w relacjach egzorcystów. Według świadectwa jednej z koleżanek, podczas jednego z pierwszych poważnych nocnych ataków 16-letnia Anneliese czuła jakby ściskała ją ogromna siła. Dziewczyna ledwo wyrwała się z niewidzialnego uścisku, który ją dusił. W pokoju nastolatki pojawiały też dziwne odgłosy: pukanie w najróżniejszych miejscach. Samoistnie spadały rozmaite przedmioty. Rodzice dziewczyny skierowali ją nawet do neurologa i laryngologa, by zbadał, czy odgłosy nie pojawiają się w głowie Anneliese. Rodzice zaczęli zmieniać nastawienie do zachowania córki, gdy podczas modlitwy jej oczy niemal całkowicie zmieniały kolor na czarny, a z niej samej biła nieludzka nienawiść. Antropolog Felicyta D. Goodman w swojej głośniej książce "Egzorcyzmy Anneliese Michel" opisała rozciągnięty w czasie proces opanowywania dziewczyny przez szatana. Nie był on tak natychmiastowy, jak – z wiadomych względów – przedstawił film Derricksona. Anneliese, mimo okresowego cierpienia, próbowała normalnie studiować i spotykać się z rówieśnikami. Miała również chłopaka, Petera, który od początku do końca trwał przy jej cierpieniu. A ono z miesiąca na miesiąc stawało się coraz większe. Dziewczyna mówiła starożytnymi językami, bluźniła, jej głos był nieludzki, spijała z podłogi swój mocz, wkładała głowę do muszli klozetowej, drapała i gryzła ściany, tracąc przy tym zęby. Uderzała całym ciałem o ścianę i tarzała się nago w żwirze. Miała siłę kilku dorosłych mężczyzn. Nie jadła. Jedynie na kilka godzin potrafiła wyrwać się ze swojego stanu. W tym czasie albo się modliła, albo grała na fortepianie. Rodzice Anneliese byli przekonani, że stan ich córki nie jest spowodowany chorobą psychiczną. Zwrócili się więc z prośbą do hierarchów kościelnych, którzy oddelegowali do jej przypadku egzorcystów. Jednym z nich był o. Adolf Rodewyk, który już podczas II wojny światowej zetknął się z opętaniem. Przystępując do egzorcyzmów, duchowni postanowili je nagrywać. Mimo istnienia dowodów w postaci 40 godzin nagrań na taśmach, żaden z nich nie został później dopuszczony przez sędziów, którzy ostatecznie skazali duchownych.
Anneliese została opętana przez sześć demonów: Lucyfera, Judasza, Nerona, Kaina, Hitlera i upadłego księdza Valentina Fleischmana. Demony posługiwały się nie tylko niemieckim, ale również łaciną (dziewczyna nie znała tego języka). Demony były wrażliwe nie tylko na wodę święconą, ale czuły też potworny lęk przez adoracją pięciu ran Chrystusa (zwłaszcza piątej). Objawiły swoje imiona dopiero na dźwięk imienia Jezus. To właśnie wtedy najmocniej bluźniły. "Modlić się i wierzyć to nic… Iść do Komunii, trzymając wyciągniętą łapkę… ha!… to coś mojego, żebyście wiedzieli!", "Modlić się, wtedy wszystko się uda, ty księże, brudna świnio, ty przeklęty, ale na szczęście, niewielu w to wierzy!" – można usłyszeć na taśmach. (...) W nagraniach dziewczyna ciągle powtarza imię Judasz. Z zapisków o. Arnolda Renza wynika, że demony już podczas jednego z pierwszych egzorcyzmów reagowały intensywnie na wodę święconą. To wtedy pojawiały się najmocniejsze bluzgi kierowane w stronę duchownego oraz nadludzka siła młodej, drobnej dziewczyny. (...)
Film Derricksona znacząco rożni się od prawdziwej historii Anneliese. Jednak szkielet historii pozostaje ten sam.</field>
  </doc>
  <doc>
    <field name="id">63</field>
    <field name="title">enigmatyczna-przepowiednia-z-zaskakujacym-epilogiem</field>
    <field name="datawydarzenia"></field>
    <field name="miejsce"></field>
    <field name="description">"Kiedy na progu mieszkania zobaczysz kurę bez głowy, twój syn niech natychmiast ucieka, bo jego życie będzie w niebezpieczeństwie".
Jest to historia przekazana mi przez moją Babcię.
W Warszawie mieszkała znana wróżka, do której przed wojną ludzie chodzili, bo było to modne, a w czasie wojny, bo szukali nadziei, szukali swoich bliskich lub po prostu chcieli dowiedzieć się czegoś o przyszłości.
Madame Irma nie była naciągaczką czy oszustką, lecz wybitnie uzdolnionym medium o sporych sukcesach w dziedzinie dywinacji, jak i w odnajdywaniu osób zaginionych. Madame posiadała rzadki dar - potrafiła przejrzeć człowieka i jego duszę na wylot. Była to kobieta egzotycznej urody, znająca kilka języków, jednym słowem niebanalna osoba.
Znajoma mojej Babci, pani Zofia, zwierzyła jej się kiedyś z obaw dotyczących przyszłości swojego syna. Babcia, niewiele myśląc, poleciła jej wizytę u wróżki, zachwalając przy tym jej nadzwyczajne zdolności, których sama doświadczyła.
Pani Zofia zdecydowała się skorzystać z jej usług i udała się pod wskazany adres. Służąca wpuściła Zofię i uprzejmie poprosiła, aby poczekała w przedpokoju. Poinformowała też, jaka jest opłata za usługę i pobrała ją z góry. Już na pierwszy rzut oka widać było, że Madame problemów finansowych nie ma. Obszerne mieszkanie i służba to luksus dostępny niewielu.
W pewnym momencie drzwi jednego z pokoi otworzyły się i wyszedł z nich niemiecki oficer, który nadzwyczaj uprzejmie pożegnał się z Madame. W pierwszej chwili Zofia chciała wstać i wyjść, w głowie jej się nie mieściło, że są tam przyjmowani okupanci. Jednak pojawiła się Madame Irma i zaprosiła ją do środka.
Przez chwilę przyglądała się Zofii, po czym sięgnęła po szklaną kulę stojącą na podręcznym stoliku. Zanim Zofia zdążyła powiedzieć, co ją do Madame sprowadza, ta zapadła w jakiś dziwny trans. Po chwili ocknęła się i zwróciła do Zofii przedziwnymi słowami:
- Przyszłaś tu w sprawie syna. Słuchaj zatem, kiedy na progu mieszkania zobaczysz kurę bez głowy, twój syn niech natychmiast ucieka, bo jego życie będzie w niebezpieczeństwie. Jeśli to zlekceważysz, czeka go straszna śmierć. - Na tym dywinacja zakończyła się.
Pani Zofia, spotkawszy moją Babcię, nie kryła oburzenia:
- Gdzie mnie pani wysłała, to jakaś wariatka! - Tu pojawiło się sprawozdanie z wizyty. Babci zrobiło się głupio i powiedziała tylko, że nie zna wróżki od tej strony. Zofia podzieliła się rewelacjami również z synem, który, o dziwo, nie kręcił znaczących kółek na czole. Powiedział tylko:
- Mamo, teraz są takie czasy, że i wróżby mogą być nadzwyczajne.
Nie minęło kilka miesięcy, kiedy pani Zofia usłyszała dziwne odgłosy dochodzące z klatki schodowej. Wyszła na korytarz, a jej oczom ukazał się zdumiewający widok. Z lokalu położonego vis a vis, przez otwarte drzwi wybiegła kura pozbawiona głowy. Zofii zabrakło tchu. Wpadła do mieszkania jak bomba krzycząc do syna, aby uciekał, bo spełniła się wizja Madame Irmy (Wyjaśniam, sąsiadka Zofii to przedwojenna elegancka dama, która w tamtej chwili niewprawną ręką usiłowała pozbawić życia cudem zdobytą kurę, drzwi były niedomknięte, a ptak w przedśmiertnych konwulsjach "opuścił" mieszkanie).
Syn Zofii zareagował natychmiast. Wyciągnął torbę, do której wrzucił kilka rzeczy, pocałował ją i powiedział:
- Tu masz pieniądze, uciekaj do siostry.
Za niespełna trzy godziny w mieszkaniu Zofii zaroiło się od gestapowców. Byli brutalni i przewrócili wszystko do góry nogami. Zagadką pozostaje, czemu nie aresztowali Zofii.
Kiedy poszli, Zofia najpierw długo płakała masując spuchnięty policzek, potem zaczęła pakować swoje rzeczy. Raniutko udała się na poranną mszę, aby poradzić się księdza, co robić dalej. Na tej mszy spotkała moją Babcię i razem poszły na plebanię. Ustalili, że Zofia zostanie klika dni u mojej Babci, a później zorganizują jej transport na prowincję do siostry. Tak też się stało.
Wyobrażam sobie, ile osób czytając treść przepowiedni Madame uśmiechnęło się z niedowierzaniem. Powiem szczerze: nie dziwię się, sama miałam takie odczucia.
Historia ta rodzi pytanie: czy istnieją ludzie, przed którymi przyszłość uchyla rąbka tajemnicy? Jeśli tak, jak wiele mogą o niej powiedzieć?
Źródło: biuro-duchow.blog.onet.pl</field>
  </doc>
  <doc>
    <field name="id">64</field>
    <field name="title">epidemia-snu-w-kazachstanie</field>
    <field name="datawydarzenia">2013 r, 1979 r, 1988 r, 2000 r, 2005 r, w 1915, 2008 r</field>
    <field name="miejsce">w Kazachstanie, w Kalaczi, w Kokczetawie, w Swierdłowsku, w Czeczenii, w Rumunii</field>
    <field name="description">Władze okręgu akmolskiego w Kazachstanie zmagają się z problemem "sennej choroby" we wsi Kalaczi. Dotknięte nią osoby nagle zapadają w sen, tracą pamięć i miewają halucynacje. Miejscowi zrzucają winę na starą kopalnię uranu. Śladów promieniowania jednak nie wykryto, a we krwi chorych nie ma toksycznych substancji. "Choroba z Kalaczi" przypomina jednak inne tajemnicze epidemie sprzed lat…
We wsi Kalaczi w północnym Kazachstanie wybuchła "epidemia snu". Tamtejsi mieszkańcy dosłownie zasypiają w ruchu. Dziwna przypadłość dotyka ludzi w różnym wieku, wywołując też utratę pamięci i halucynacje. Miejscowi twierdzą, że chorobę powodują "wyziewy" z dawnej kopalni uranu. Dla lekarzy to jednak wielka tajemnica. W Kalaczi nie wykryto śladów radioaktywności, a we krwi chorych nie znaleziono żadnych toksycznych substancji. Mimo to ludzie "zasypiają" nadal.
Senny pomór
Według lokalnych mediów fala zachorowań w Kalaczi zaczęła się w połowie grudnia 2013 r., a ostatnie przypadki odnotowano w styczniu. Wśród chorych są ludzie w grupie wiekowej 14-70 lat. Przypadłość charakteryzuje nagła niekontrolowana potrzeba snu (narkolepsja), częściowa utrata pamięci, a nawet omamy.
- Mieszkańcy zasypiają, jedni natychmiast, inni stopniowo - mówi Nadieżda Jakimowa z Kalaczi. - W szkole chłopak z 9. klasy upadł i miał halucynacje. Wyglądało to na udar, ale to było coś innego. Kilkoro dorosłych i dzieci leżało już na intensywnej terapii. Nie było z nimi kontaktu, bredzili.
"Chorobie z Kalaczi" towarzyszy osłabienie mięśni, uczucie rozbicia i zamroczenie. Początkowo lekarze przypuszczali, że może to być odmiana wirusa grypy lub SARS, ale nie potwierdziły tego badania. Masowe zachorowania mogły być wynikiem spożywania skażonej wody lub alkoholu, jednak i to wykluczono. W tamtejszej wodzie, glebie i powietrzu nie wykryto toksyn.
- Ludzie spali po dwa-trzy dni i to tak mocno, że nie można ich było docucić, a kiedy wstawali to niczego nie pamiętali - mówi Siergiej Ganiew - neurolog ze Szpitala Obwodowego w Kokczetawie.
"Masowa hibernacja", jak nazwała tę przypadłość prasa, wywołała spekulacje wśród miejscowych, którzy zauważyli, że choroba pojawia się, kiedy nadciągają cieplejsze dni. To jej drugie "uderzenie". Poprzedni wysyp zachorowań miał miejsce w marcu 2013, kiedy pomocy wymagało 12 osób.
Druga z hipotez źródła "epidemii snu" upatruje w pobliskiej kopalni uranu, którą zbudowano w czasach sowieckich. Nie funkcjonuje ona jednak od 30 lat.
- Naczelnik wydziału opieki zdrowotnej wysłał do Kalaczi specjalistów, którzy dokonali pomiarów promieniowania radioaktywnego w każdym z domów, ale wszędzie utrzymywało się ono w normie - powiedział Kabdraszyd Ałmagametow - dyrektor Esilskiego Szpitala Rejonowego.
Lekarze nie wykluczają, że za przypadłość może być odpowiedzialny tajemniczy wirus, co spróbują ustalić uczeni z Kokczetawa - stolicy obwodu. Jeśli nie uda się znaleźć źródła choroby, możliwe, że kazachscy lekarze odwołają się do pomocy ekspertów z zagranicy.
Podejrzane choroby
Doniesienia o ogniskach tajemniczych chorób w tej części świata są dość częste, choć prawdę o nich niejednokrotnie próbowano zataić.
Na przełomie marca i kwietnia 1979 r. w Swierdłowsku (dziś Jekaterynburg) ponad 100 osób zmarło na chorobę, która objawiała się gorączką, wymiotami i kaszlem. U niektórych pojawiły się tajemnicze skórne wykwity. Ofiary umierały w ciągu tygodnia z powodu ciężkiego zapalenia płuc. W mieście zapanowała panika, którą starało się opanować KGB.
Prawda o tym, co się wówczas stało wyszła na jaw dopiero po upadku ZSRR. Winne były przetrwalniki laseczki wąglika uwolnione do atmosfery podczas wypadku w wojskowym laboratorium, gdzie pracowano nad bronią chemiczną (oficjalna wersja mówiła o 66 ofiarach, które zmarły po zjedzeniu mięsa zwierząt zakażonych wąglikiem). W tuszowanie sprawy "bio-Czernobyla" włączył się aktywnie ówczesny I sekretarz Komitetu Obwodowego w Swierdłowsku, Borys Jelcyn.
Pod koniec 1988 r. ukraińskie Czerniowce stały się "miastem bez dzieci", po tym jak władze zarządziły ewakuację wszystkich obywateli poniżej 14. roku życia. Problemem była tajemnicza choroba wywołująca halucynacje i łysienie, dotykająca głównie małe dzieci. Jak informowała "Literaturnaja Gazieta" uznano, że przyczyną było zatrucie ołowiem i tantalem z lokalnych zakładów.
Podobne incydenty zdarzały się także w XXI wieku. W 2000 r. donoszono o tajemniczej skórnej przypadłości, na którą zapadały dzieci ze wsi z rejonu Pierwomajska na południu Ukrainy. Choroba charakteryzująca się gorączką, wysypką i powiększeniem organów wewnętrznych została najprawdopodobniej wywołana przez skażenie środowiska i wody paliwem rakietowym, które składowano w ziemi w czasach radzieckich. Mieszkańcy skarżyli się, że władze chciały wyciszyć ten problem za wszelką cenę.
W 2005 r. tajemnicza choroba spowodowała zamknięcie wielu szkół w Czeczenii. Kilkadziesiąt dzieci trafiło do szpitala z powodu drgawek, którym towarzyszyła amnezja, lęk i omamy. Oficjalna diagnoza mówiła, że była to "reakcja stresowa", jednak niezależne badania wykazały, że we krwi niektórych chorych wykryto toksyczny glikol etylenowy.
Czy "chorobę z Kalaczi" również wywołały podobne czynniki? W tym wypadku rzeczywistość okazuje się dziwniejsza od teorii spiskowych. "Epidemia snu" przypomina zapomnianą chorobę, która zaczęła zbierać swoje żniwo podczas I wojny światowej. Zdarzało się, że ci, których dotknęła zastygali w bezruchu na zawsze…
Zapomniana epidemia
W latach 1917-24 miała miejsce tajemnicza ogólnoświatowa epidemia ukryta w cieniu pamiętnej "hiszpanki", która w okresie 1918-19 zabiła kilkadziesiąt milionów ludzi. Zapomnianą chorobą była Encephalitis lethargica - śpiączkowe zapalenie mózgu. Chorzy cierpieli na nadmierną senność, omamy i drgawki. Częstym powikłaniem był parkinsonizm charakteryzujący się drżeniem mięśni, zaburzeniami mimiki lub nawet zupełnym bezruchem.
Ogniska śpiączkowego zapalenia mózgu pojawiły się w 1915 r., równocześnie w Rumunii i na pograniczu niemiecko-francuskim. Jako pierwszy opisał tę chorobę neurolog, baron Constantin von Economo (1876-1931), choć de facto "senne epidemie" znano od starożytności.
"Mamy do czynienia z chorobą senną. Pierwsze jej symptomy są dość ostre, z bólem głowy i maligną. Potem pojawia się stan senności połączony z delirium i chorego niełatwo dobudzić" - odnotował lekarz.
Choroba nawracała o jednej porze (w pierwszych miesiącach roku). Wystąpiła również na ziemiach polskich, a jej śmiertelność dochodziła do 40 procent chorych. Obecnie śpiączkowe zapalenie mózgu jest rzadkie, nie przybiera już formy epidemii, ale jego etiologia pozostaje nieznana. Badania z 2008 r. sugerowały, że może je wywoływać wirus spokrewniony z wirusem grypy.
Nawet w dzisiejszych czasach zabójcza epidemia może nadejść niespodziewanie, a jej "inkubatorem" niekoniecznie muszą być tropiki. Lekarze ostrzegają, że w niedalekiej przyszłości ludzkość czeka "bakteryjny kryzys", ponieważ antybiotyki są coraz mniej skuteczne przeciwko mutującym mikrobom. Rozwój zabójczych patogenów idzie niestety krok w krok za postępami w medycynie.
_______________________
Cytaty pochodzą z:
Epidemia sna możet naczatsja w Kazachstanie, Russia Today, 26/01/14.
W siele Kalaczi akmolińskoj obłasti razrazilas epidemia sna, Ktk.kz, 24/01/14.</field>
  </doc>
  <doc>
    <field name="id">65</field>
    <field name="title">fatima-rosja-rzym</field>
    <field name="datawydarzenia">w 1917, w 2000, 13 lipca, 1917 r, 13 czerwca, 1929 r, w 1982, w 1984, 25 marca, 1984 r, w 2011, w 2005</field>
    <field name="miejsce">w Fatimie, w Tuy Matka, w Przesłaniu, w Rzymie, w Kaplicy Objawień</field>
    <field name="description">Od wielu lat toczy się dyskusja dotycząca trzeciej części tajemnicy fatimskiej. Liczni "wizjonerzy" prześcigają się w odkrywaniu treści dotyczących przyszłości świata, które Matka Boża miała przekazać w Fatimie w 1917 roku. Opublikowanie ostatniej tajemnicy wielu jednak nie zadowoliło, a nawet rozczarowało, gdyż upubliczniony w 2000 roku tekst zupełnie odbiegał od oczekiwań czy przewidywań.
Atmosfera sensacji bywa nadal podsycana, a czyni się to za przyczyną wątku dotyczącego poświęcenia Rosji. Wiele osób nieznających – jak można sądzić – treści przesłania z Fatimy twierdzi, a nawet czyni zarzut Kościołowi, iż Rosja, wbrew życzeniu Matki Bożej, nie została poświęcona Jej Niepokalanemu Sercu. Czy tak jest rzeczywiście?
Maryja prosi
Dwa teksty są punktem odniesienia w dyskusji, jeśli jest mowa o poświęceniu Rosji Niepokalanemu Sercu Maryi. Pierwszy to prośba Matki Bożej Różańcowej z Fatimy z 13 lipca 1917 roku: "Jeżeli ludzie nie przestaną obrażać Boga, to w czasie pontyfikatu Piusa XI rozpocznie się druga wojna, gorsza. Kiedy pewnej nocy ujrzycie nieznane światło, wiedzcie, że jest to wielki znak od Boga, że zbliża się kara na świat za liczne jego zbrodnie, będzie wojna, głód, prześladowanie Kościoła i Ojca Świętego. Aby temu zapobiec, przybędę, aby prosić o poświęcenie Rosji memu Niepokalanemu Sercu i o Komunię Świętą wynagradzającą w pierwsze soboty. Jeżeli moje życzenia zostaną spełnione, Rosja nawróci się".
Natomiast 13 czerwca 1929 roku w Tuy Matka Boża powiedziała do siostry Łucji: "Przyszła chwila, w której Bóg wzywa Ojca Świętego, aby wspólnie z biskupami całego świata poświęcił Rosję memu Niepokalanemu Sercu, obiecując ją uratować za pomocą tego środka".
Prośba Maryi nie jest skomplikowana, wręcz przeciwnie – to bardzo proste i jednoznaczne życzenie. Tak małe, chciałoby się powiedzieć, w stosunku do skutków, jakie mają się dokonać, że aż trudno uwierzyć. Niestety, nie zostało ono natychmiast wykonane. Siostra Łucja w ostatnim roku swego życia tak odniosła się do tego faktu: "Jednakże, widząc, że Jej prośba nie zostanie wysłuchana, Nasza Pani mówiła dalej: 'Jeśli moje prośby zostaną wysłuchane, Rosja nawróci się i nastanie pokój; jeżeli nie, jej błędy rozprzestrzenią się po świecie, wywołując wojny i prześladowania Kościoła. Dobrzy ludzie będą dręczeni. Ojciec święty dużo wycierpi, wiele narodów zostanie unicestwionych'. Nie trzeba wyjaśniać, jak wszystko to zostało spełnione, ponieważ wszyscy o tym wiedzą".
Rosja się nawróci
Co do tego, że Rosja zwróci się ku Bogu, nie może być żadnych wątpliwości, gdyż jest to Boża obietnica. Siostra Łucja wielokrotnie to podkreślała. Jednak przez lata pojawiło się wiele interpretacji tej obietnicy. Z pewnością nie można mówić tu jedynie o nawróceniu na katolicyzm. Nawrócenie bowiem nie łączy się z natury z katolicyzmem, lecz z porzuceniem zła czy też grzechu. Zatem twierdzenie, iż Rosja ma stać się katolicka, jest całkowicie nieuprawnione. Rosję utożsamia się niewątpliwie bardziej z błędami ateizmu, zatem nawrócenie to zerwanie z programowo szerzoną negacją Boga i otwarcie się na łaskę wiary.
Jak wiadomo, bezpośrednio po zakończeniu objawień w Fatimie wybuchła rewolucja bolszewicka, która ateizm miała wypisany na swoich sztandarach. Walka z Bogiem i religią stała się jednym z filarów całego późniejszego systemu komunistycznego. Narodziła się w ten sposób "największa herezja na świecie", a lekarstwo na nią wskazała Maryja w Fatimie. Siostra Łucja wspominała: Do tego momentu widzę w Przesłaniu przygotowanie do uwolnienia ludu Bożego od – jak przemawiał papież Pius XII – największej herezji, jaka pojawiła się na świecie, przez wszystkie czasy, dotykającej wszystkie krańce świata. Przesłanie przygotowuje nas do niebezpieczeństwa wojny nuklearnej (atomowej), która mogłaby zniszczyć dużą część Jego dzieła Stworzenia i Odkupienia: Ludu Bożego powołanego do życia wiecznego.
Czy akt był ważny?
Można śmiało powiedzieć, iż poświęcenie Rosji Niepokalanemu Sercu ma zaowocować przemianą świata. Dlatego też Kościół uznawszy treść Objawień Fatimskich, podjął również wysiłki, by wypełnić wolę Maryi. Do dziś jednak trwają spekulacje, czy rzeczywiście Rosja została poświęcona Jej Sercu. Czy akt ten rzeczywiście został dokonany zgodnie z warunkami nakreślonymi przez Matkę Bożą? Siostra Łucja, jak powszechnie wiadomo, stwierdziła, iż warunki te nie zostały wypełnione, jeśli chodzi o poświęcenie dokonane przez Piusa XII, Pawła VI czy Jana Pawła II w 1982 roku. Dopiero akt poświęcenia, którego dokonał Jan Paweł II w Rzymie w 1984 roku, uczynił zadość wszelkim prośbom Maryi. Potwierdzają to zapiski Łucji, opublikowane tuż po jej śmierci: "Konsekracja ta została publicznie dokonana przez Ojca Świętego Jana Pawła II w Rzymie dnia 25 marca 1984 roku przed wizerunkiem Naszej Pani czczonym w Kaplicy Objawień w Fatimie (…) Ojciec Święty – po tym jak napisał do wszystkich Biskupów świata, aby zjednoczyli się z Jego Świątobliwością w tym akcie konsekracji, jakiego zamierzał dokonać – celowo nakazał sprowadzić do Rzymu ten wizerunek, aby wyraźnie zaznaczyć, iż Konsekracja, jakiej zamierzał dokonać przed tym wizerunkiem, była spełnieniem prośby Naszej Pani w Fatimie".
Aby usunąć wątpliwości, czy akt ten w pełni uczynił zadość prośbie Maryi, siostra Łucja pozwoliła sobie na pewne uzasadnienie: "Wszyscy doskonale wiedzą, iż przeżywaliśmy jeden z najbardziej krytycznych momentów historii ludzkości, kiedy wielkie mocarstwa, wrogie względem siebie, planowały przygotowania do wojny nuklearnej (atomowej), która zniszczyłaby świat, jeśli nie cały świat, to większą jego część, a co by pozostało, z jakimi szansami na przeżycie? I kto byłby w stanie odwieść tych aroganckich ludzi, otaczających się swoimi planami wojny, odwieść ich od gwałtownych zamysłów, ateistycznych ideologii propagujących zniewolenie i dominację ludzi, którzy uważają siebie za Panów całego świata, kto byłby w stanie wszystko to przemienić na coś całkiem przeciwnego? (…) Kto, jeśli nie Bóg, był w stanie działać w tych intelektach, w woli, w ich sumieniach tak, aby doprowadzić ich do tej zmiany, bez strachu, bez obawy przed zbuntowaniem przeciwników po swojej stronie i po stronie przeciwnej? Tylko moc Boga, która zadziałała we wszystkich, sprawiła, że przyjęli pokój, bez buntów, bez opierania się, bez stawiania warunków. Bóg sprawił, iż jeden z głównych szefów komunizmu ateistycznego zdecydował się wyruszyć w podróż do Rzymu, by spotkać się z Ojcem Świętym – i uznał go za najwyższego przedstawiciela Boga, Jezusa Chrystusa na ziemi, głowę jedynego prawdziwego Kościoła założonego przez Jezusa Chrystusa".
Nie bez znaczenia jest również bardzo jasne stanowisko Benedykta XVI, który w TV RAI UNO w 2011 roku jednoznacznie stwierdził, iż: "wielki, publiczny akt został już zrealizowany".
Pomimo tych zapewnień i znaków, kwestia poświęcenia jest ciągle podawana w wątpliwość, gdyż fundamentalna obietnica pokoju i nawrócenia Rosji nie stała się faktem. Wizjonerka z Fatimy bardzo dobitnie wypowiedziała się w 2005 roku: "Po tym wszystkim, jeszcze są ślepi, którzy nie widzą, albo nie chcą widzieć i mówią: Jednakże istnieją wojny na tym świecie poza tą jedną, a Nasza Pani obiecała pokój (…). Jednakże dzień ten jeszcze nie nadszedł, nadejdzie, kiedy Bóg o tym zadecyduje, w planach Swojego ogromnego miłosierdzia. (…) Obietnica pokoju odnosi się do wojen wywołanych na całym świecie przez ateistyczny komunizm, to nad tymi wojnami, o których wspomina Nasza Pani, Jej Niepokalane Serce odniesie zwycięstwo".
Czy akt poświęcenia z 1984 roku uczynił zadość prośbie Matki Bożej? Kto w tej sprawie może być właściwym autorytetem? Kto poza siostrą Łucją i bł. Janem Pawłem II? Ich stanowisko w tej sprawie było jednoznaczne: akt ten wypełnił prośbę Matki Bożej, poświęcenie Rosji dokonało się 25 marca 1984 roku! Dzisiejsze dyskusje stają się jedynie okazją do podsycania klimatu sensacji i szkodzą przyjęciu się treści Fatimskiego Orędzia w sercach ludzi wierzących.
Nie tylko akt
Poświęcenie Rosji Niepokalanemu Sercu Maryi stało się faktem. Trzeba też podkreślić, iż Matka Boża prosiła zarówno o poświęcenie Rosji Jej Niepokalanemu Sercu, jak i o wynagradzanie za grzechy w pierwsze soboty miesiąca. Jest to jedna prośba, składająca się z dwóch tak samo istotnych elementów. Jednak czy choć jedna osoba, kwestionująca i podająca w wątpliwość akt poświęcenia z 1984 roku, zapytała o powszechną praktykę wynagradzania w pierwsze soboty?
Czy nie mamy tu do czynienia z jakąś formą manipulacji i wypaczania Orędzia Fatimskiego? Nagminnie wyszukuje się wszelkie niuanse, koncentruje na każdej kropce i przecinku, twierdząc, że czegoś brakowało w akcie poświęcenia Rosji. Nie zauważyłem jednak, by równie zdecydowanie podkreślano kwestię, czy świat wypełnia prośbę Maryi dotyczącą wynagrodzenia. (...)</field>
  </doc>
  <doc>
    <field name="id">66</field>
    <field name="title">gady-u-wladzy</field>
    <field name="datawydarzenia">roku 1998</field>
    <field name="miejsce">w Aurorze, w Kolorado, w Dystrykcie Kolumbii, w Reptilianina, w Meksyku, na Ziemi</field>
    <field name="description">W niezwykłym okresie 15 dni, kiedy podróżowałem po Stanach Zjednoczonych w roku 1998, spotkałem ponad tuzin różnych osób, które powiedziały mi o tym, że widziały ludzi transformujących się w gady i z powrotem w istoty ludzkie.
Dwoje prezenterów telewizyjnych miało takie doświadczenie podczas wywiadu z człowiekiem, który działa dla globalnej centralizacji władzy, znanej jako Nowy Porządek Świata. Po wywiadzie na żywo prezenter zwierzył się swoim kolegom, że doświadczył zdumiewającego widoku. Widział, jak twarz człowieka, z którym rozmawiał, zmieniła się w jaszczuropodobne stworzenie i wróciła do ludzkiej formy. Jego koleżanka, prezenterka, była także zdumiona, gdy zobaczyła, jak ręce człowieka udzielającego jej wywiadu zmieniły się w reptiliańskie.
Ten prezenter powiedział mi też o doświadczeniu jego przyjaciela z policji podczas rutynowej wizyty w biurowcu w Aurorze, niedaleko Denver w Kolorado. Policjant poinformował kierowniczkę jednej z firm na parterze, że chce sprawdzić ekstremalną naturę zabezpieczeń w budynku. Ta powiedziała mu, że powinien rzucić okiem na górne piętra, jeśli chce naprawdę wiedzieć, jak szerokie są te zabezpieczenia. Wskazała mu również na windę, która jeździ tylko na pewne piętra. I gdy tak gawędzili o czymś, co widziała tam parę tygodni wcześniej, winda się otworzyła i wyłoniła się z niej bardzo dziwna postać. Była biała, niemal jak albinos, ale twarz miała ukształtowaną jak u jaszczurki, a źrenice jej oczu były pionowe jak u gadów. Ta jaszczuropodobna postać wyszła z windy i przeszła do służbowego samochodu czekającego na zewnątrz. Policjant był tym tak zaintrygowany, że wykorzystał swój wolny czas, by sprawdzić firmy na szczycie budynku, obsługiwane przez tajemniczą windę. I odkrył, że wszystkie były frontowymi spółkami, pracującymi dla Centralnej Agencji Wywiadowczej - CIA.
Są też doświadczenia Cathy O’Brien, kontrolowanej umysłowo przez ponad 25 lat niewolnicy rządu Stanów Zjednoczonych, co szczegółowo oddała w szokującej książce Trance Formation Of America (Trans Formacja Ameryki - tłumaczenie własne - przyp. tłum.), spisanej przez Marka Phillipsa. (…) Cathy pisze o tym, jak George Bush siedział przed nią w swym gabinecie w Dystrykcie Kolumbii i w pewnym momencie otworzył książkę na stronie przedstawiającej "jaszczuropodobnego obcego z odległego miejsca w głębinach kosmosu". Wtedy powiedział jej, że sam jest "obcym" i zdawał się na jej oczach zmieniać "jak kameleon" w gada. Cathy wierzyła, że aktywowano jakiś hologram, i jestem w stanie zrozumieć, dlaczego racjonalizowała to w taki sposób. Każdy by tak zrobił, ponieważ prawda wydaje się zbyt fantastyczna do pojęcia, dopóki nie zobaczysz nagromadzonych dowodów. Nie ma wątpliwości, że programy umysłu, które bazują na obcych, są częścią tych projektów kontroli umysłu i że cała scena UFO i istot pozaziemskich jest ogromnie manipulowana, w szczególności przez hollywoodzkie filmy, zaprojektowane w celu kształtowania opinii publicznej. Cathy w swej książce opowiada o tym, że George Lucas, producent Gwiezdnych wojen (tytuł serii filmów fantastycznych - przyp. tłum.), współpracuje z NASA i Agencją Bezpieczeństwa Narodowego - NSA, która jest "ciałem rodzicielskim CIA". Ale biorąc pod uwagę dowody prezentowane przez tylu innych ludzi, nie wierzę w to, że to, co powiedział Bush i widziała Cathy, było tylko programem kontroli umysłów. Myślę, że ujawniał on Największy sekret o tym, że reptiliańska rasa z innego wymiaru kontroluje planetę od tysięcy lat. Znam też innych ludzi, którzy widzieli, jak Bush zmienia się w Reptilianina.
Miguel de la Madrid, prezydent Meksyku z lat 80. XX wieku (…) opowiedział Cathy legendę o iguanie i wytłumaczył, że jaszczuropodobni obcy zstąpili wśród Majów w Meksyku. Piramidy Majów, ich zaawansowana wiedza i technologia astronomiczna oraz składanie w ofierze dziewic zostały - jak twierdził - zainspirowane przez jaszczuropodobnych obcych. Dodał też, że ci Reptilianie skrzyżowali się z Majami po to, by wyprodukować formę życia, którą mogą zamieszkiwać. De la Madrid powiedział Cathy, że te gadzio-ludzkie rody mogą zamieniać się wyglądem człowieka i iguany ze względu na ich podobne do kameleona właściwości - "idealne pojazdy do transformacji ich w światowych przywódców" - skonstatował. De la Madrid twierdził, że posiada w swej krwi dziedzictwo przodków Majów-jaszczurek, co pozwala mu zmieniać się wedle jego woli w iguanę. Wtedy przekształcił się na jej oczach, tak jak Bush, i zdawał się mieć język i oczy jak u jaszczurki. Cathy wierzyła, co zrozumiałe, że jest to kolejna holograficzna projekcja, ale czy naprawdę tak było? Czy też de la Madrid powiedział coś bardzo bliskiego prawdy? Ten motyw bycia jak kameleon jest zaledwie kolejnym określeniem dla "zmiennokształtności", motywu, który znajdziemy w całym starożytnym świecie, jak również współcześnie pośród otwartych umysłowo ludzi. (…)
Jak oni wyglądają
Zestawiając wszystkie wyniki badań, które czytałem, relacje ludzi, których poznałem i twierdzili, że spotkali te gadzie humanoidy czy też Reptilian, ich wygląd zdaje się być następujący. Jest wiele skrzyżowanych ras i podras, ich elita znana jest pośród badaczy UFO jako Draco. Są to "wielcy chłopcy" w ścisłym znaczeniu tego słowa, bo zwykle mierzą od 7 do 12 stóp. Mają skrzydła, które są fałdami skóry wspieranymi przez długie żebra. Skrzydła mogą zostać rozwinięte z tyłu i od nich pochodzi zwrot "skrzydlaty wąż". Od nich wywodzi się również wyrażenie "upadłe anioły", a uskrzydlone gargulce są również symbolem owych Draco. Peleryna noszona przez hrabiego Drakulę z powieści Brama Stokera symbolizuje te skrzydła, a sam Drakula jest określany jako upadły anioł. Skrzydlaci Draco są również znani jako smocza rasa, także niektórzy ze starożytnych bogów byli opisywani i przedstawiani jako ludzie-ptaki. (…) Biblijny szatan również jest ukazywany jako Reptilianin.
Niektórzy w reptiliańskiej hierarchii Draco są najwyraźniej biali lub z cechami bielactwa albinoskiego i nie są, jak zwykle, zieloni lub brązowi. Łączy się to z opisem dziwnego humanoidalnego jaszczura albinosa z budynku w Aurorze niedaleko Denver. Credo Mutwa również wspomina o białych Reptilianach. Draco są "monarchią" Reptilian, z których najwyższą kastę stanowią biali albinosi, najprawdopodobniej mający stożkowe rogi pośrodku czoła, pomiędzy brwiami i czubkiem głowy. Od razu mnie to uderzyło, ponieważ starożytni "bogowie" i władcy byli przedstawiani w rogatych okryciach głowy, mających symbolizować tych "królewskich" Reptilian. Jestem tego pewien, i znowuż Credo Mutwa potwierdza to na podstawie własnej wiedzy. Inne gatunki, jak klasa żołnierzy i naukowców, są znane jako Reptoidy, nie posiadają one skrzydeł, ale wszystkie są zimnokrwiste. Ich łuski osiągają dużo większy rozmiar na plecach, mają po trzy palce u rąk z przeciwstawnym kciukiem, także po trzy palce u nóg z czwartym zwróconym naprzeciwko kostki, a ich szpony są krótkie i tępe. Ich duże, podobne do kocich oczy jarzą się na czerwono, a usta wyglądają bardziej jak szczelina. Niekiedy te oczy opisywane są jako czarne, a inne jako białe z płomieniście obramowanymi, pionowymi źrenicami, tak jak opisywała to pani z Aurory. Reptilianie mają od pięciu do dwunastu stóp wzrostu i są "gigantami", bohaterami licznych legend i zapisków ze starożytności.
Teorie Davida Icke'a
Ten brytyjski dziennikarz i były piłkarz zasłynął dzięki głoszonym teoriom spiskowym. Wśród nich znajduje się również ta dotycząca Reptilian - rasy ludzi-jaszczurów sprawujących władzę na świecie. Jego zdaniem najważniejsze osoby na Ziemi (brytyjska królowa, amerykańscy prezydenci itp.) to w rzeczywistości gady. Argumenty potwierdzające te tezy Icke odnajduje już w starożytnych religiach.</field>
  </doc>
  <doc>
    <field name="id">67</field>
    <field name="title">gagarin-nie-byl-pierwszy</field>
    <field name="datawydarzenia">12 kwietnia, 1961 r, w 1934, w 1957, 27 marca, 1968 r, 2005 r, w 1959, w 1962, 1960 r, 2 grudnia, 2011 r, w 1960</field>
    <field name="miejsce">w Saratowie, w Czkałowie, w Mi, w Chinach, w Moskwie, na terenie Bajkonuru, na Cmentarzu</field>
    <field name="description">45 lat temu w katastrofie pilotowanego przez siebie myśliwca zginął Jurij Gagarin. O przyczynach tragedii przez lata milczano. Pierwszy człowiek na orbicie stał się tematem wielu teorii spiskowych. Mówiono na przykład, że w wyścigu w kosmos wyprzedził go słynny pilot, Władimir Iljuszyn, który jednak ucierpiał wskutek nieudanego lądowania. Według innych, Gagarin był tak naprawdę dwunastym radzieckim astronautą, a po prawdziwych pionierach lotów kosmicznych zatarto wszelki ślad. Jak w natłoku tylu niewiadomych odróżnić prawdę od mitu?
"Niebo, niebo czarne… a gwiazd na niebie nie widać" - tak Gagarin opisywał kontrolerom to, co widział podczas ponownego wejścia Wostoka I w atmosferę. 12 kwietnia 1961 r., nucąc pod nosem pieśń o synach ojczyzny, którzy przemierzają niebiosa, ten nikomu nieznany pilot wygrał dla ZSRR wyścig w kosmos. Radio Moskwa nazwało go "Kolumbem przestrzeni międzyplanetarnej", a urlopujący Chruszczow wysłał mu naszpikowany zachwytami telegram.
Z kołchozu do Bajkonuru
Gagarin był powszechnie lubiany - jako bohater, ale też jako człowiek. Pochodził ze wsi, z Kłuszyna pod Smoleńskiem (znanego jako miejsce słynnej bitwy wojsk Rzeczpospolitej), z chłopskiej rodziny. Po wojnie jego rodzice przenieśli się do nieodległego Gżatska nie mając pojęcia, że za dwadzieścia parę lat miasto, na cześć ich syna, przemianuje się na "Gagarin". Urodzony w 1934 r. Jurij Aleksiejewicz, po zdobyciu fachu odlewnika, zapisał się do technikum w Saratowie, gdzie dołączył do lokalnego aeroklubu.
Po uzyskaniu licencji pilota Gagarin wstąpił do armii, która skierowała go do Szkoły Pilotażu Myśliwców w Czkałowie (dziś Orenburg), którą ukończył w 1957 r. Dwa lata później zgłosił się na kandydata do planowanego załogowego lotu w kosmos. Po przeprowadzonych potajemnie kwalifikacjach i testach, Państwowa Komisja wytypowała go na najlepszego pierwszego kosmonautę. Opinia jednego z lekarzy brzmiała: "U Jurija widać wysoki stopień rozwoju umysłowego; ma fantastyczną pamięć. Z grona kolegów wyróżnia go wyostrzona koncentracja związana z tym, co się wokół niego dzieje. […] Operuje z łatwością formułami matematycznymi i wyższymi działaniami…".
Po udanej misji Wostoka I, Gagarin dalej służył w lotnictwie, choć odsuwano go od ryzykowniejszych zadań bojąc się, że gdyby coś mu się stało, wizerunek radzieckiej kosmonautyki bardzo by ucierpiał. Czarny scenariusz ziścił się jednak 27 marca 1968 r. - prawie rok po głośnej śmierci innego astronauty, Władimira Komarowa (1927-67). Tamtego dnia razem z instruktorem, 46-letnim Władimirem Sierioginem, wyleciał on z czkałowskiej bazy na lot treningowy w MiG-u 15UTI, który jakiś czas potem, z nieznanych powodów, rozbił się koło miasta Kirżacz. O przyczynach incydentu zaczęto mówić otwarcie dopiero w naszych czasach.
Pechowy Iljuszyn
Tragicznej śmierci Gagarina towarzyszył wysyp teorii spiskowych, jednak dużo głośniejsze były te, które pojawiły się po jego powrocie z orbity. Większość skupiała się na twierdzeniu, że to nie on, ale Władimir Iljuszyn (1927-2010) był pierwszym człowiekiem w kosmosie. Nie informowano o tym, bo kapsuła z Iljuszynem - słynnym pilotem i synem znanego konstruktora lotniczego - miała lądować awaryjnie w Chinach. Ponieważ Związek Radziecki był z tym państwem w zatargach dyplomatycznych, ranny astronauta został tam tymczasowo "internowany".
Teorię o Iljuszynie nagłośnił tuż przed lotem Gagarina brytyjski dziennikarz Dennis Ogden (1936-2010) - moskiewski korespondent "Daily Workera", który twierdził - powołując się na informatorów zbliżonych do radzieckiego rządu - że wypadek, któremu pilot uległ w kwietniu 1961 r. był tak naprawdę nieudaną próbą lądowania po powrocie z orbity. Moduł z Iljuszynem na pokładzie wykonał trzy okrążenia wokół Ziemi, ale wskutek awarii spadł na terytorium CHRL. Kosmonauta przeżył, ale był w śpiączce.
Choć historię szybko podchwycili zachodni dziennikarze, Anton Pierwuszyn - rosyjski pisarz, który zajmował się tą tematyką, wyjaśnia, że Iljuszyn rzeczywiście miał wypadek, tyle że rok wcześniej: "Oficjalna wersja mówi, że spowodował go pijany kierowca jadący z naprzeciwka, który stracił kontrolę nad autem. To udokumentowany fakt. Poważne urazy obu nóg nie pozwalały na prędki powrót za stery. Przez ponad rok leczono go w Moskwie, a potem wysłano na rehabilitację do Chin" - mówi. Ogden twierdził jednak, że władze obu krajów porozumiały się i historia nie do końca udanej misji nigdy nie została ujawniona.
Wyklęci kosmonauci
Choć brytyjski reporter dodawał, że widział zdjęcia mające być dowodem, że Iljuszyn brał udział w szkoleniu dla kosmonautów, rosyjscy historycy uważają to za nonsens. Dla innych ta sprawa to zaledwie czubek góry lodowej. W 2005 r. "Komsomolska Prawda" opublikowała artykuł pod prowokacyjnym tytułem "Gagarin był dwunastym?", który dotyczył sprawy zaginionych astronautów, w tym prekursorów lotów orbitalnych, którzy zginęli na kilka lat przed startem Wostoka I, a ich nazwiska wymazano z kronik radzieckiej kosmonautyki.
Co ciekawe, pierwsze pogłoski na ten temat pojawiły się jeszcze przed lotem Gagarina. Już w 1959 r. włoska agencja donosiła, że w ZSRR od kilku lat trwają próby wystrzelenia człowieka w kosmos. Znacznie konkretniejsze informacje podała w 1962 r. Agencja Reutera, która - powołując się na słowa oficera Amerykańskiego Lotnictwa - twierdziła, że w maju 1960 r., w wyniku usterki systemów kontrolnych, rozbił się radziecki pojazd kosmiczny z pilotem o nazwisku Zawodowskij. Z kolei według doniesień AP, kilka miesięcy później na terenie Bajkonuru miał eksplodować pojazd pilotowany przez Piotra Dołgowa.
Spekulacje podsycali dwaj radio-amatorzy z Turynu, bracia Judica-Cordiglia, którzy ze stanowiska nasłuchowego zaimprowizowanego w poniemieckim bunkrze przechwytywali i nagrywali komunikację z astronautami. Twierdzili, że zebrali dowody na kilka załogowych radzieckich misji kosmicznych (zarówno przed, jak i po Gagarinie), które zakończyły się katastrofami i zostały utajnione. Radio Moskwa nazywało ich tubą amerykańskich propagandystów i kto wie, czy nie miało nieco racji.
Wśród zarejestrowanych sygnałów znajdował się "SOS" nadany z orbity pod koniec listopada 1960 r., o którym tak mówił Gian Judica-Cordiglia: "Uznaliśmy, że to desperacki apel o pomoc, być może skierowany do Amerykanów. Po chwili sygnał ustał. Pamiętam, że 2 grudnia radzieckie władze ogłosiły, że wystrzelono Sputnika VI, ale kontakt z nim zaraz się urwał…". Oficjalnie pojazd ten przewoził dwa psy, które zginęły w katastrofie, ale Włosi mieli w tej sprawie inne zdanie.
Przed lotem Gagarina turyńczycy odnotowali jeszcze dwa ślady obecności Rosjan w kosmosie. Pierwszym było nagranie, które uznali za odgłosy duszącego się kosmonauty, zarejestrowane w lutym 1961 r. Z kolei na kilka dni przed startem Wostoka I przechwycili komunikację z kapsułą, która zdołała trzykrotnie okrążyć Ziemię. Czy był to dowód na misję Iljuszyna? Choć sprawa braci podsłuchujących Sowietów zyskała ogromny rozgłos, a oni sami zostali ugoszczeni w kwaterze NASA, wielu specjalistów kwestionowało wartość, a nawet prawdziwość ich nagrań.
Lot ku Ziemi
Gdy agencja TASS podała informację o śmierci Gagarina, ZSRR było w szoku. Na temat katastrofy pod Kirżaczem przeprowadzono kilka śledztw. Wśród jej przyczyn wymieniano m.in.: złe warunki pogodowe, niewystarczające przygotowanie do lotu i błąd pilota. Według raportu KGB, myśliwiec z Gagarinem i Sierioginem wpadł w "mimowolny korkociąg", którego pilot nie zdołał opanować. Sugerowano, że jego powodem mógł być nagły manewr w reakcji na pojawienie się innego samolotu. Mówiono też o rozhermetyzowaniu kabiny, zderzeniu ze stadem ptaków, a nawet sabotażu.
W 2011 r. opublikowano dokumenty, z których wynika, że prawdopodobną przyczyną feralnego manewru MiG-a była próba ominięcia balonu pogodowego. Z ciał obu ofiar niewiele zostało. Gagarin i Sieriogin zostali pochowani na Cmentarzu przy Murze Kremlowskim - zarezerwowanym dla ludzi szczególnie zasłużonych dla państwa radzieckiego. Pierwszy człowiek w kosmosie osierocił dwie córki. Szereg niedopowiedzeń zrodził teorie spiskowe, także dość egzotyczne mówiące, że Gagarin nigdy nie był w kosmosie, bądź był dublerem "prawdziwego Jury", który zginął podczas lotu Wostoka…
Warto wspomnieć, że kilku "wyklętych astronautów" rzeczywiście poległo w czasie testów, które nie miały jednak nic wspólnego z programem kosmicznym. Pierwuszyn dodaje, że bywały to bardzo tragiczne incydenty: "Płk Dołgow nie umarł w 1960 r., ale w 1962, podczas testowania nowego typu skafandra kosmicznego. Po skoku na spadochronie ze stratosfery pękła szybka w jego hełmie i śmierć nastąpiła w powietrzu" - mówił. Inni zginęli na poligonach rakietowych, odżywając potem w podsycanych przez zachód mitach ery kosmicznej.
Gagarin dla wielu ludzi swoich czasów pozostał człowiekiem wielkiego formatu, który zwykł podkreślać swoje skromne pochodzenie. Ponad pół wieku po jego pionierskiej misji, wbrew temu, co wyobrażali sobie dawni futuryści, przestrzeń kosmiczna jest nadal odległa i dostępna tylko dla wybranych. Gagarinowi tam się jednak spodobało: "Mógłbym całe życie latać po kosmosie" - stwierdził.</field>
  </doc>
  <doc>
    <field name="id">68</field>
    <field name="title">gazeta-wyborcza-w-polsce-dziala-100-tys-znachorow</field>
    <field name="datawydarzenia">2012 r</field>
    <field name="miejsce">na Polesiu</field>
    <field name="description">W połowie 2012 r. niejaki Krzysztof K. wykrył u sześcioletniej wówczas Justynki "bezobjawowe zapalenie płuc". Diagnozę postawił na odległość. Taka też była "terapia", pisze "Gazeta Wyborcza". Po miesiącu dziecko wylądowało w szpitalu. Konieczna była operacja.
To się nie zdarzyło wiek temu na Polesiu, tylko całkiem współcześnie – i to w mieście akademickim, alarmuje gazeta. Pan Krzysio – jak mówią na niego chorzy – zbijał gorączkę na odległość, energetyzował leki i wyczyniał inne cuda. Teraz zajmie się nim sąd.
W Polsce jest ok. 100 tys. uzdrowicieli, bioterapeutów, zielarzy, homeopatów, kręgarzy, hipnoterapeutów, radiestetów, irydologów, białych magów i szamanów. Prowadzą ok. 50-70 tys. gabinetów. Dla porównania, pod koniec ub.r. w naszym kraju pracowało 162 tys. lekarzy i lekarzy dentystów.</field>
  </doc>
  <doc>
    <field name="id">69</field>
    <field name="title">gdy-przysni-sie-wypadajacy-zab</field>
    <field name="datawydarzenia">w 1958, 2004 r, 2012 r, 2011 r</field>
    <field name="miejsce">na Jurze Krakowsko, w Grecji</field>
    <field name="description">To jeden z najczęstszych i jak twierdzą niektórzy, najbardziej złowieszczych symboli sennych. Już starożytni Grecy uważali go za zły omen zapowiadający śmierć kogoś bliskiego. Do dziś wielu ludzi wierzy, że sny mogą być zwiastunami śmierci. Śniący najbardziej powinien obawiać się widoku wypadającego zęba…
Adam Mickiewicz nazwał sen "bratem śmierci". Czasami te dwie sfery ludzkiego życia rzeczywiście się przenikają. Pojawiające się w marzeniach sennych symbole mówią wiele o osobowości i lękach człowieka. Jednak czy mogą one zapowiadać wydarzenia, które dopiero nastąpią?
Sny o wypadających zębach nie należą do najprzyjemniejszych. Niektórzy boją się ich, biorąc je za zły omen. Już starożytni Grecy uznawali, że taki widok we śnie oznacza czyjąś niechybną śmierć. Wiele osób nadal w to wierzy, bo - jak twierdzą - sami się o tym przekonali.
Zwiastun z krainy mar
- Moja mama umarła w 1958 r. - wspomina pani Henryka. - Chorowała długo, na puchlinę wodną i raka nerek. Mieszkaliśmy wtedy w malowniczej wsi na Jurze Krakowsko-Częstochowskiej. Lekarze robili, co mogli. Chodziliśmy nawet po znachorach, ale matce pomóc się nie dało. Ludzie mówią, że kiedy zbliża się śmierć, chory doznaje zastrzyku sił i energii. Tak było z mamą. Do teraz mam przed oczami widok, jak pod dom zajeżdża taksówka, a ona wychodzi z niej jak gdyby nigdy nic. Nikt w to nie mógł uwierzyć, bo do szpitala zabrano ją na noszach, w agonii. To było jak cud, ale tylko tak się wydawało. Mama żyła jeszcze tydzień.
Pani Henryka dodaje, że w tym czasie przyśnił się jej mocno zapadający w pamięć sen. Widziała w nim, że traci wszystkie zęby. Kobieta wierzy, że była to zapowiedź śmierci matki. Do dziś, gdy sen się powtarza, drży na dźwięk telefonu, bo wie, jakich wieści się spodziewać…
Mało kto wie, że wiara w złowróżbne znaczenie snu o utracie zęba lub zębów wywodzi się ze starożytnej Grecji. Jeśli śniący widział wypadający spróchniały ząb, było to ostrzeżenie przed utratą kogoś z najbliższego otoczenia. Jeśli ząb spowijała krew, oznaczało to śmierć kogoś z rodziny.
Pisał o tym m.in. Artemidor z Efezu - tworzący na przełomie II i I w. p.n.e. grecki podróżnik i geograf słynący z zamiłowania do interpretowania snów. Jego dzieło "Oneirokritikon" stanowiło wzór i podstawę dla późniejszych senników. Artemidor twierdził nawet, że dokładna analiza snu z wypadającym zębem pozwala ustalić, czyjej śmierci się spodziewać.
"Interpretował to następująco - jama ustna według niego symbolizuje dom. Górna szczęka to osoby o wyższym statusie w rodzinie, dolna - te o niższym. Zęby po prawej stronie oznaczają mężczyzn, po lewej - kobiety. Te z frontu to ludzie młodzi, kły to osoby w średnim wieku, a trzonowce - starcy" - wyjaśniał Campbell Boner w piśmie "Filologia klasyczna" (1906).
Wiara w złowieszczą naturę snów o wypadających zębach nie tylko przetrwała do dziś w Grecji i Europie Wschodniej, ale dotarła nawet na drugi kraniec kontynentu. Jej ślady pojawiają się m.in. w angielskiej literaturze z początków ery nowożytnej. W poradniku "Countryman’s Counsellor" (1633) padają słowa: "Strata we śnie bocznego zęba albo oka zwiastuje śmierć przyjaciela; sen o zakrwawionym zębie wieszczy śniącemu zgon…".
Sen - brzemię
Dla Piotra Ś. z Częstochowy nawracający sen z wypadającym zębem trzonowym stał się swoistym przekleństwem. Mężczyzna wierzy, że zawsze wyprzedza on wieści o śmierci kogoś z jego rodziny lub przyjaciół.
- W grudniu 2004 r. po długiej chorobie zmarł dziadek - rozpoczyna opowieść pan Piotr. - Pamiętam, że kilka dni wcześniej pojawił się ten sen. Mocno wyrył się w mojej pamięci. Stałem w nim przed oknem. Wszystko wyglądało jak w świecie rzeczywistym. Nagle zobaczyłem, że wyciągam z ust zakrwawiony ząb. Momentalnie się ocknąłem. Już wtedy wiedziałem, co to znaczy. Chciałem zapomnieć. Mówi się, że jak po przebudzeniu spojrzy się w okno, to nie będzie się pamiętać snu. Nic to nie dało.
Trzy dni później pan Piotr otrzymał fatalne wieści. Sen powtarzał się w jego życiu kilkanaście razy, zawsze z identycznym skutkiem. Mężczyzna nazywa go przekleństwem, choć z drugiej strony twierdzi, że przygotowuje go to zawczasu na coś, co i tak nieuchronnie nastąpi.
- W grudniu 2012 r. znowu to samo. Za pierwszym razem oznaczał śmierć ciotki, z którą byłem dawniej blisko związany. Zmarła nagle, przy śniadaniu. Potem w ciągu dwóch tygodni kolejna powtórka. W tym czasie żona mojego przyjaciela leżała w szpitalu w ciężkim stanie. Choć pojawiły się nadzieje na poprawę, podświadomie wiedziałem, co ją czeka. Zmarła trzy dni potem. Sen z zębem najbardziej zszargał mi nerwy w listopadzie 2011 r., kiedy w szpitalu leżał mój ojciec. Szczęście w nieszczęściu okazało się, że zwiastował śmierć naszego dawnego sąsiada i przyjaciela. Kiedy się przeprowadził, zaczął chorować na płuca. Nie wiedzieliśmy o tym - powiedział mężczyzna.
Freud mówi co innego
O snach z zębami mówią też senniki bizantyjskie. W "Oneirokritikonie" Germanusa - patriarchy Konstantynopola z VIII w. oraz księdze snów, której autorstwo tradycja przypisuje biblijnemu prorokowi Danielowi padają opinie, że są to zwiastuny smutku, choroby lub śmierci. "Sen o zębach, które są wyrywane, nie wieszczy nic dobrego" - pisze Germanus.
Według bizantyjskich wierzeń zwiastunem śmierci było też oglądanie we śnie sceny upadku leciwego drzewa. Jeśli zaś śniący widział siebie wchodzącego do "dziwnego domu" - stwierdzał sennik patriarchy - oznaczało to, że zbliża się jego koniec.
Uniwersalna wiara w związek snu o wypadających zębach ze śmiercią zakorzeniła się również w polskim folklorze. Potwierdza to autorka "Polskiego sennika ludowego" (wyd. 1996) dodając, że w naszej kulturze podobnie negatywne znaczenie miał pojawiający się we śnie widok "żółtej ziemi".
Na przełomie XIX i XX w., wraz z upowszechnieniem się psychoanalizy, narodziła się nowa szkoła interpretacji sennych symboli uznająca je za wyznacznik tego, co dzieje się w ludzkiej psychice. Inaczej zaczęto postrzegać też złe omeny: "Sny o ruszających się albo wypadających zębach w popularnych wierzeniach kojarzone były ze zbliżającą się śmiercią. Psychoanaliza uznaje jednak takie interpretacje za żart" - pisał Zygmunt Freud (1856-1939) w "Objaśnianiu marzeń sennych" (1900).
Według niego sny o zębach mogą mieć związek ze sferą seksualną śniącego i jego ukrytymi pragnieniami. Reprezentowana przez Freuda i jego ucznia, Carla G. Junga (1875-1961) szkoła widzi w nich także wyraz podświadomych obaw o utratę kontroli lub oznakę życia w poczuciu zagrożenia.
- Mogą one oznaczać, że śniącemu coś zaburza możliwość oceniania doświadczeń emocjonalnych - powiedział w rozmowie z portalem Huffington Post psychoterapeuta z nowojorskiego Instytutu Junga, Richard Nicoletti. - Wypadający ząb symbolizuje problem z przetrwaniem, niezdolność do przyjmowania pokarmów. Może więc oznaczać chorobę. Jeśli we śnie widzimy ząb, który wypadł innej osobie, może to wskazywać, że wejdziemy w konflikt z kimś, kto ma nad nami władzę, np. z przełożonym. Taki sen może też sugerować, że w życiu realnym nasz strach przed tą osobą jest zbyt duży.
Mimo kompleksowych wyjaśnień psychologicznych interpretacje Artemidora i Germanusa mają nadal wielu zwolenników. Oczywiście nie wszystkie sny o zębach muszą od razu oznaczać najgorsze. Mogą pojawić się kiedy np. intensywnie myślimy o wizycie u dentysty albo stanie swojego uzębienia. Ostrzegawcze symbole senne pochodzące z odmętów podświadomości mają jednak inną naturę i specyfikę. Freud mówił, że takie tajemnicze i pełne ukrytych znaczeń marzenia rodzą się, "gdy dusza wyzwala się z więzów zewnętrznej natury…".
________________________________
Cytowane relacje pochodzą z archiwum autora</field>
  </doc>
  <doc>
    <field name="id">70</field>
    <field name="title">gdzie-jest-grob-jezusa</field>
    <field name="datawydarzenia">1770 r, 1898 r, 1887 r</field>
    <field name="miejsce">na Górę Oliwną, w Ziemi Świętej, na Wschód, w Indiach, w Śrinagarze, w Chanjar, w Indiach
Wydaje, w Roza Bal, w Kaszmirze, na Wschodzie</field>
    <field name="description">O to, gdzie został pochowany Chrystus pyta się rzadko. Alternatywna wersja jego żywota zakłada, że przeżywszy ukrzyżowanie zbiegł w głąb Azji, gdzie się osiedlił i dalej nauczał. Hipotezę tę wspierać ma istnienie w stolicy Kaszmiru, Śrinagarze, grobowca mędrca o imieniu Yuzasaf, a także legendy o "proroku dzieci Izraela", który działał w tamtym regionie…
Z perspektywy nauki Kościoła grób Jezusa to ten, w którym, po ukrzyżowaniu, Józef z Arymatei oraz Nikodem złożyli jego ciało. Po dwóch dniach stwierdzono jego brak, po czym okazało się, że Chrystus wrócił do żywych i jeszcze przez 40 dni przebywał wśród uczniów, których świadectwa Kościół uznaje za historyczne relacje potwierdzające Zmartwychwstanie.
Po tym okresie, zgodnie z Ewangeliami Łukasza i Marka, Jezus z Apostołami udał się na Górę Oliwną, gdzie dokonał wniebowstąpienia: "Podniósłszy ręce błogosławił ich. A kiedy ich błogosławił, rozstał się z nimi i został uniesiony do nieba" - wspomina św. Łukasz.
W ten sposób Jezus pożegnał się ze światem, nie zostawiając po sobie doczesnych szczątków.
Jednak w oświeceniu - epoce rozumu - Biblię i opisane w niej wydarzenia zaczęto poddawać krytyce. Heinrich Paulus (1761-1851) - niemiecki teolog racjonalistyczny był zwolennikiem hipotezy, że Jezus nie umarł na krzyżu, tylko zapadł w śpiączkę, z której potem się obudził. Ernest Renan (1823-92) - francuski polihistor, który wywołał burzę książką "Żywot Jezusa" (1863), gdzie dokonał "demistyfikacji" i uczłowieczenia Chrystusa pisał, że wszystkie cudowne wydarzenia z jego życia są elementami mitu zbudowanego wokół jego osoby.
Koncepcje te położyły podwaliny pod współczesną wizję Jezusa jako postaci historycznej. Kwestia tego, co działo się z nim po zakończeniu działalności w Ziemi Świętej nadal pozostaje tematem niechętnie podejmowanym przez badaczy, którzy nie chcą konfliktu z Kościołem i wiernymi. Skoro jednak uznaje się, że Jezus był człowiekiem, jego ciało nie mogło ot tak zniknąć. Nawet jeśli przyjąć, że umarł na krzyżu, jego zwłoki powinny stać się najcenniejszą relikwią dla wyznawców. Ich brak może sugerować, że Jezus rzeczywiście przeżył mękę i wywędrował, być może na Wschód. I to tam należałoby szukać jego grobu.
Skromny grobowiec Syna Bożego
Teoria o Jezusie w Indiach ma dwie części składowe. Jedna z nich koncentruje się wokół tajemniczego grobowca Roza Bal w Śrinagarze - stolicy Kaszmiru. Choć nazwa krainy może nasuwać skojarzenia z egzotyką i bogactwem, czasy jej świetności dawno minęły. Wygląd grobowca Roza Bal odzwierciedla ten fakt. Ten skromny budynek o bielonych wapnem ścianach, przylegający do muzułmańskiego cmentarza, skrywa szczątki legendarnego mędrca nazywanego przez miejscowych Yuzasaf (lub Yuz Asaf), szerzej znanego jako… Jezus Chrystus.
We wnętrzu Roza Bal (dosł. "Miejsca zmarłych") znajduje się zabezpieczony drewnianą konstrukcją grobowiec z pochówkiem z okresu przedislamskiego. Tożsamość Yuzasafa mają zdradzać m.in. wyryte w kamieniu wizerunki stóp wyglądających na poranione lub (zdaniem niektórych) przebite. O samym Yuzasafie wiadomo raczej niewiele. Pierwsze informacje na jego temat pojawiają się w źródłach pisanych z XVIII w. Ciekawa wzmianka pochodzi z akt sądowych z 1770 r. dotyczących sprawy o prawo do opieki nad grobowcem.
"Yuzasaf przybył do doliny za panowania Radży Gopadatty […]. Był skromny i świątobliwy, i choć pochodził z książęcego rodu, porzucił wszystkie ziemskie uciechy. Cały czas spędzał na modlitwach i medytacji. Dla ludu Kaszmiru, który czcił bożków […] stał się prorokiem, który do śmierci głosił jedność Boga. Yuzasaf został pochowany w Chanjar, na brzegu rzeki, w miejscu znanym obecnie jako Roza Bal. W 871 r. ery muzułmańskiej pochowano tam także Saida Nasir-ud-Dina, potomka imama Musy-Razy, który spoczął koło Yuzasafa" - wspomina źródło.
Popularyzatorem koncepcji, iż Roza Bal jest grobowcem Jezusa był Mirza Ghulam Ahmad (1835-1908) - reformator religijny (przez większość muzułmanów uznawany za heretyka) i założyciel wspólnoty Ahmadija, która stawia sobie za cel pokojowe propagowanie islamskich wartości. W 1898 r. opublikował on książkę pt. "Masih Hindustan Mein" (w Europie znaną jako "Jezus w Indiach"), gdzie twierdził, że Chrystus po opuszczeniu Judei udał się przez Persję i Afganistan do Indii.
Mirza Ghulam Ahmad oparł swój wniosek na analizie przekazów ustnych i pisemnych wskazujących, że Yuzasaf to nikt inny tylko Isa, jak brzmi koraniczne imię Jezusa. Wiarę w to deklarowali wówczas liczni mieszkańcy Śrinagaru. Zdaniem założyciela Ahmadijji, Chrystus podążył na wschód, by szukać tam… zaginionych plemion Izraela.
Inne ślady Jezusa w Indiach
Wydaje się, że w Roza Bal rzeczywiście pochowano jakiegoś świętego męża. Problem w tym, że zdaniem naukowców w świadomości miejscowych informacje o historii tego miejsca mogły się nieco zapętlić. Imię Yuzasaf może pochodzić od Budasaf lub Yudasaf, jak w tradycji islamskiej określano Buddę (słowa te wywodzą się od sanskryckiego "boddhisatva"). Należy mieć bowiem na uwadze, że Kaszmir był pierwotnie buddyjski, a w toku islamizacji, w okresie sułtanatu (XIV-XVI w.) większość świątyń zamieniono na meczety.
Jednak Roza Bal i legendy to nie jedyne ślady obecności w Kaszmirze człowieka, który mógł być Jezusem. Kolejnym jest inskrypcja ze steli w świątyni Takht-i-Suleiman (Tron Salomonowy) nad Jeziorem Dal w Śrinagarze, która głosi: "Przy kolumnie pracował Bichiszti Zargar, rok pięćdziesiąty i cztery. Hodża Rukun, syn Murdżana, wzniósł kolumnę. W tym czasie Yuzasaf głosił swoje proroctwo. Rok 54. On jest Jezus, prorok Dzieci Izraela".
Angielskojęzyczna literatura, która powtarza treść inskrypcji, nie podaje, jak brzmiało w oryginale imię proroka zapisane na steli. Jeśli jest ona prawdziwa, na pewno nie mogło to być imię "Jezus" (to pochodna greckiej wersji; oryginalne imię Jezusa brzmiało "Joszua"). Wątpliwości budzi też podana data (nie wiadomo jakiej rachuby) oraz wiek kolumny.
Odniesienia do legendy o wędrującym Jezusie zachowały się także w średniowiecznych pismach islamskich. W XV-wiecznej księdze "Rauzat as-safa" dotyczącej królów i proroków, wspomina się o nim w następujących słowach: "Był wielkim podróżnikiem. Ze swojego kraju przybył z kilkoma uczniami do Nasibain, i posłał ich do miasta, by nauczali".
Druga część teorii o pobycie Jezusa w Indiach związana jest z okresem tzw. zaginionych lat z jego życia, kiedy to - zdaniem św. Łukasza - "Jezus robił postępy w mądrości" (choć Ewangelie ani słowem nie określają, gdzie i jak). W 1887 r., podczas podróży do himalajskiego Ladakhu zwanego "Małym Tybetem", Nikołaj Notowicz (1858-?) - rosyjski dziennikarz, oficer i podróżnik, dowiedział się, jak to było. W klasztorze Himis natknął się na manuskrypt dotyczący życia "Świętego Issy", który wydał mu się dziwnie podobny do Jezusa.
Treść "Tybetańskiej Ewangelii" mówiącej o latach spędzonych przez Jezusa w Indiach, Notowicz opisał w "Nieznanym życiu Jezusa" (1894), które rozpala wyobraźnię czytelników do dziś, choć stoi w sprzeczności do historii o życiu Chrystusa w Kaszmirze.
"Gdy osiągnął on 13 lat, tj. wiek, w którym Izraelici żenili chłopców, ubogi dom jego rodziców stał się miejscem spotkań bogatych i znamienitych osób, które dokładały starań, by dostać młodego Issę za zięcia. Wówczas potajemnie opuścił on dom rodzinny, wyszedł z Jerozolimy i z karawaną kupców dotarł do odległej krainy Sindh, z zamiarem doskonalenia się w poznawaniu słowa i studiowania praw Wielkiego Buddy. Bramini i kszatrijowie, którzy przysłuchiwali się mowie Issy do śudrów [przedstawicieli najniższej kasty - przyp. aut.], postanowili go zgładzić. Jednak Issa, ostrzeżony przez śudrów, opuścił Dźagannatha i uszedł w góry" - wspomina żywot z Himis opisujący również powrót Issy do ojczyzny, działalność wśród Żydów oraz śmierć na krzyżu. "Kiedy zaszło słońce, skończyły się cierpienia Issy. Stracił świadomość, jego dusza uwolniła się od ciała i na powrót złączyła z Bogiem". (W pełni temat ten został przedstawiony w moim artykule "Co Jezus robił… w Indiach").
Równie kontrowersyjny temat dotyczy tych, których Yuzasaf miał szukać na Wschodzie, a więc potomków tzw. 10 zaginionych plemion Izraela. Z kart dziejów zniknęły one, gdy ich państwo rozbili Asyryjczycy. Na Bliskim Wschodzie oraz Półwyspie Indyjskim rzeczywiście istnieją grupy etniczne i wspólnoty, których tradycja odwołuje się do historii zaginionych plemion. Najbardziej znani to afgańscy Pasztuni oraz Bene Izrael - hinduska społeczność uznająca się za potomków Izraelitów, u której - mimo lat izolacji - przetrwały liczne żydowskie zwyczaje. Przedstawiciele Bene Izrael zamieszkują m.in. Bombaj i Karaczi, zajmują wyższe pozycje społeczne, a ich liczba sięga 20 tys.
A może Jezus naprawdę przeżył ukrzyżowanie i zbiegł do kraju, w którym mógł liczyć na przyjęcie życzliwsze niż wśród swoich? Idee Mirzy Ahmada i Notowicza kontynuuje dziś dr Fida Hassnain - autor wielu publikacji o sekretnym życiu Jezusa, którym trudno jednak przebić się przez barierę religijnych dogmatów i niechęci środowiska naukowego. Jeśli w kaszmirskim folklorze rzeczywiście istnieją odniesienia do postaci Jezusa, warto je mimo wszystko zbadać, choćby w kontekście religioznawczym.
__________________
Cytaty pochodzą m.in. z:
Notowicz N., "The Unknown Life of Jesus: The Original Text of Nicolas Notovich's 1887 Discovery", Fresno 2004.
"Biblia Tysiąclecia", Poznań 2003.</field>
  </doc>
  <doc>
    <field name="id">71</field>
    <field name="title">gdzie-lekarz-nie-moze</field>
    <field name="datawydarzenia"></field>
    <field name="miejsce"></field>
    <field name="description">Na miejscu przywitała ich bardzo miła staruszka i zapewniła, że w jej pojęciu choroba jest uleczalna. Andrzej był zły, bo palenie jego włosów i kropienie go święconą wodą uznał za obrzędy żywcem wyjęte ze średniowiecza.
Historia ta wydarzyła się w rodzinie zagorzałych ateistów, ludzi nauki z upodobaniem negujących wszystko, co nie mieści się w światopoglądzie materialistycznym.
Główne postaci to Teresa, lekarz dermatolog, ordynator szpitala i jej mąż, Andrzej - inżynier architekt. Świetna para, dobrane małżeństwo. Obydwoje ambitni i bardzo pracowici.
Andrzej wyjechał w delegację i już w czasie jej trwania poczuł się źle. Gorączka, ogólne rozbicie i dziwne zaczerwienienie na udzie, nie bolesne, ale dokuczliwe. W drodze powrotnej prosił swojego kolegę Piotra, aby prowadził samochód, bo sam nie był już w stanie.
Jak łatwo się domyślić, żona zbadała go i zdiagnozowała tzw. różyczkę. Pocieszyła męża, że to nieprzyjemna dolegliwość, ale istnieją sprawdzone leki i można sobie z nią poradzić. Rzeczywiście, terapia poskutkowała dość szybko. Tyle, że trzy miesiące później sytuacja się powtórzyła, a objawy nasiliły. Teresa zabrała męża do szpitala i tam zleciła serię dodatkowych badań. Nie będę zanudzać opisem całej terapii, dość, że pomimo zastosowania najnowocześniejszych leków, sprowadzonych specjalnie z USA, historia się powtórzyła. Mało tego, charakterystyczne zaczerwienienie rozprzestrzeniło się na twarz.
Teresie było bardzo przykro, że Andrzej tak się męczy. Jednak jako doświadczony specjalista zdawała sobie sprawę, że na tę chwilę znaleźli się pod ścianą. Nic więcej nie mogła zrobić.
Pewnego razu, na nocnym dyżurze usłyszała rozmowę dwóch pielęgniarek:
- Pani doktor to się zamartwi z powodu męża, żal mi jej, wiesz u mnie w rodzinie jest ciotka szeptucha  na granicy z Ukrainą mieszka. Ona nie takie rzeczy potrafi wyleczyć.
- To powiedz o niej pani Teresie.
- Coś ty, wiesz, jaka ona jest zasadnicza. Zaraz będzie ględzić, że to ciemnota i zabobony.
Po powrocie do domu Teresa podzieliła się z mężem treścią zasłyszanej rozmowy.
- Powiedz mi, Andrzej, co o tym myślisz? Wiesz, że jestem przeciwna różnym znachorkom, ale w tej sytuacji… Zrozum, ja ci już nie potrafię pomóc.
Andrzej zamyślił się. Leczenie u znachorki nie bardzo mieściło się w jego postrzeganiu świata. Był jednak wyczerpany już nie tylko fizycznie, ale i psychicznie.
- Teresko - zwrócił się do żony - porozmawiaj z pielęgniarką, poproś o adres.
Teresa, nie kryjąc zakłopotania przyznała, że słyszała rozmowę i poprosiła pielęgniarkę o adres znachorki.
- Pani doktor, u nas się nie mówi znachorka tylko szeptucha. Ona jest bardzo skuteczna - tego nie można wytłumaczyć naukowo, ale trudno dyskutować z faktami, a świadczą one o dużej efektywności tej terapii.
Pojechali. Na miejscu przywitała ich bardzo miła staruszka i zapewniła, że w jej pojęciu choroba jest uleczalna. Najpierw Andrzej był zły, bo palenie jego włosów i kropienie go święconą wodą uznał za obrzędy żywcem wyjęte ze średniowiecza. Później, kiedy objawy całkowicie ustąpiły czuł tylko wdzięczność, zmieniając diametralnie podejście do dziedzin niekonwencjonalnych.
Kiedy Andrzej ponownie spotkał Piotra, ten widząc kolegę w doskonałej kondycji powiedział:
- Nie ma to jak żona lekarka, co?
- Wiesz, Piotrek, z moim leczeniem to dość skomplikowana i długa historia.
Opowiedział o niepowodzeniach żony i o wizycie u znachorki. Piotr zareagował spontanicznie:
- Daj mi adres, pojedziemy tam!
- Jesteś chory?
Piotr smętnie zwiesił głowę:
- Od dziesięciu lat staramy się o dziecko, według lekarzy nie mamy szans.
Upłynęło kilka miesięcy i nagle - telefon od Piotra:
- Wiesz, byliśmy u tej szeptuchy i wyobraź sobie, powiedziała, że przy pierwszej pełni zostanie poczęte dziecko. - W słuchawce zapadła niezręczna cisza. - Andrzej to się stało! Moja żona jest w trzecim miesiącu, a ja obiecałem tej kobiecie zapłatę w dolarach, jeśli będzie dzieciątko.
Andrzej zapytał kolegę, czy chce pożyczyć od niego te pieniądze. Piotr energicznie zaprzeczył:
- Chodzi mi tylko o to, czy pielęgniarka, krewna szeptuchy, jedzie na święta w swoje rodzinne strony? Czy może przekazać pieniądze ciotce? Wiesz, to bardzo daleko, a ja mam w pracy dosłownie urwanie głowy.
Andrzej powiedział, że dowie się i pomoże załatwić sprawę. Piotr drżącym głosem dodał:
- Wiesz, ona przychodzi do mnie we śnie i domaga się swojej zapłaty, ponagla, bo będzie miała wesele wnuka! Andrzej, rozumiesz? Ja nie chcę jej oszukać, a ona mi się śni. Grozi mi palcem - TY OBIECAŁ!
Jeszcze niedawno Andrzej, słysząc takie zwierzenia, kręciłby kółka na czole. Teraz przyjął wszystko spokojnie i ze zrozumieniem.
Mówi się, że cierpienie uszlachetnia. Z mojego doświadczenia mogę dodać, że również otwiera, zmienia nawet z pozoru ugruntowany światopogląd, a czasami i przekonania religijne.
Przyznam, że bardzo często korzystam z dobrodziejstwa medycyny naturalnej. Szczególnie wiele zawdzięczam homeopatii, którą z całego serca polecam!
Źródło: biuro-duchow.blog.onet.pl</field>
  </doc>
  <doc>
    <field name="id">72</field>
    <field name="title">gdzie-przetrwac-koniec-swiata</field>
    <field name="datawydarzenia">21 grudnia, 2012 r, w 2012</field>
    <field name="miejsce"></field>
    <field name="description">Różnej maści teoretycy prześcigają się w doniesieniach o tym, że zapowiadaną na 21 grudnia 2012 roku apokalipsę można przetrwać. Warunkiem jest tylko znalezienie się wtedy w odpowiednim miejscu. Gdzie?
W tym kontekście najczęściej mówi się o francuskiej miejscowości Bugarach, ewentualnie o bunkrach wykopywanych podobno przez rządy co bardziej zaradnych państw. Jak donosi "Fakt", pojawiła się jeszcze jedna koncepcja - tym razem autorstwa Patricka Geryla, czyli człowieka, który najgłośniej wypowiada się na temat nieuchronnej apokalipsy w 2012 roku.
Geryl sugeruje, że szanse na przetrwanie mają tylko ci ludzie, którzy schronią się przed apokalipsą pod postacią przebiegunowania Ziemi oraz gorącego deszczu słonecznego w wysokich górach Afryki. I to wcale nie jest jedyny warunek - góry te stanowić będą odpowiednią osłonę przed śmiercią tylko wtedy, jeśli dodatkowo ludzie zejdą do odpowiednio przygotowanych bunkrów.
Czy teorie Geryla okażą się słuszne? Dowiemy się za niewiele ponad miesiąc.</field>
  </doc>
  <doc>
    <field name="id">73</field>
    <field name="title">glinik-wies-gdzie-dzieja-sie-dziwne-rzeczy</field>
    <field name="datawydarzenia">1963 r, w 2001, w 1985, w 2002, w 1998, 1999 r, w 1997, 16 maja, 2009 r</field>
    <field name="miejsce">w Gliniku, w Ameryce</field>
    <field name="description">Od lat w wiosce pod Rzeszowem dochodzi do incydentów rodem z "Archiwum X". Wielu jej mieszkańców zetknęło się oko w oko z dziwnymi obiektami latającymi albo postaciami, które wzbijały się w powietrze i znikały. O sile, która zagnieździła się w sąsiedztwie miejscowi opowiadają obcym niechętnie. Tabu stara się przełamać Arkadiusz Miazga - ufolog, który od kilku lat próbuje rozwikłać zagadkę Glinika. To, czego się dowiedział może wprawić w osłupienie nawet sceptyka…
Glinik to wioska w gminie Wielopole Skrzyńskie, jakieś 30 km w linii prostej od Rzeszowa. Na pierwszy rzut oka, oprócz walorów przyrodniczych, niczym się nie wyróżnia. Ale Glinik aspiruje do miana "najdziwniejszej polskiej wsi". Od lat 50. dochodzi tu bowiem do spotkań z tajemniczymi latającymi obiektami oraz istotami, na które - nawet za dnia - natknęło się wielu mieszkańców. To nie legendy ani wabik na turystów. Tam naprawdę dzieje się coś dziwnego, ale niestety nikt nie wie, co…
Miejscowi sensacji nie szukają, a o tym, co dzieje się w Gliniku nigdy nie pisała prasa ani nie mówiła telewizja. Gdyby wieś leżała w Ameryce, ktoś pokusiłby się pewnie, by jej historię spieniężyć i organizować turnusy dla poszukiwaczy tajemnic. Ale ludzie z Glinika o swoich przeżyciach mówią niechętnie, nawet między sobą. W ich opowieściach przewijają się te same elementy: dziwne światła, latające "sondy" i rozpływające się w powietrzu postacie. Niektórzy są zwyczajnie wystraszeni tym, co widzieli. Bo jak się nie bać, kiedy - jak w przypadku pana Jacka - taka istota prosi: "Chodź ze mną!".
Polska strefa anomalna
Odkrywcą paranormalnej strony Glinika jest Arkadiusz Miazga - ufolog z Ropczyc, któremu na początku XXI wieku jeden z mieszkańców wsi przekazał relację o spotkaniu z nietypowym latającym obiektem. Wkrótce okazało się, że w Gliniku dziwne rzeczy widuje się regularnie od kilkudziesięciu lat. Trafiając od świadka do świadka, badacz gromadził przez lata zaskakujące historie ludzi, którzy dosłownie otarli się o nieznaną siłę/inteligencję, która zamieszkała między nimi…
Dziwne wydarzenia w Gliniku następowały "rzutami" co kilka lat i większość z nich była bardzo podobna. Świadkowie zachowywali je dla siebie i nie mówili o tym nawet sąsiadom, chcąc uniknąć plotek. Arek Miazga przyznaje, że niektórych musiał przekonywać bardzo długo. Jeden z pierwszych zgłoszonych glinickich przypadków dotyczył sprawy z lata 1963 roku, kiedy 6-latek natknął się na polu na bardzo niezwykły "przedmiot".
Zdarzenie, o którym często opowiadał najbliższym, świadek zrelacjonował ufologowi w 2001 roku, nadal bardzo emocjonalnie reagując na jego wspomnienie. Mówił, że bawiąc się na polu niedaleko domu poczuł nagle na plecach nienaturalne "mrówki". Kiedy się obrócił zobaczył, że cztery metry dalej na trawie spoczywa grafitowy obiekt w kształcie "bochna". Zaciekawiony chłopiec, cały czas czując dziwne ciarki, zbliżył się do niego zauważając, że robi mu się coraz goręcej. Kiedy dotknął jego powierzchni… przestał się ruszać. To coś dosłownie go sparaliżowało! Przerażone dziecko chciało krzyczeć, ale na szczęście oddziaływanie ustąpiło. Chłopiec uciekł do domu po matkę, ale gdy oboje wrócili, po obiekcie nie było śladu.
W tym samym miejscu w latach 50. jego matka doświadczyła czegoś dużo bardziej niezwykłego. 80-letnia pani Zofia opowiadała, że gdy pewnego dnia wyszła z domu ni stąd, ni zowąd zobaczyła dużą barczystą postać, która stała jakieś sześć metrów dalej. Był środek dnia, więc mogła dokładnie się jej przyjrzeć. Ten ktoś ubrany był na brązowo, miał ok. 175 cm wzrostu i stał do niej zwrócony plecami. Po chwili stało się coś niewyobrażalnego - postać silnie "odbiła się" od ziemi, uniosła na wysokość 2-3 metrów, po czym… zdematerializowała się. "Furknęła do góry i zaraz znikła" - podsumowała kobieta.
Sondy, krzyże i okno do innego wymiaru
- W Gliniku można wyróżnić dwie strefy, gdzie od lat 50. dochodzi do pojawiania się dziwnych zjawisk - mówi Arek Miazga, który na jesień planuje premierę swojej książki "UFO nad Podkarpaciem". - Obiekty latające o nieznanym pochodzeniu obserwowano we wsi z bardzo bliska. Oprócz tego, w kilku przypadkach widziano tam tajemnicze postacie. Choć to może dziwnie zabrzmi, nie sądzę, że ma to coś wspólnego z "kosmitami". Na świecie jest wiele podobnych miejsc, gdzie dochodzi do różnego rodzaju anomalii. Może to jakieś "okno" albo portal do innej rzeczywistości czy wymiaru? - zastanawia się badacz.
Bardzo paranormalnie aktywny był dla Glinika okres PRL-u. W 1963 roku, mniej więcej w tym samym czasie, kiedy doszło do lądowania obiektu, który potem "sparaliżował" chłopca, grupa 10-latków widziała przelot małego, bo 30-centymetrowego "prostopadłościanu", który sunął kilka metrów nad ziemią i sprytnie wymijał stojące na jego drodze drzewa. Zaciekawieni chłopcy chcieli go nawet strącić, rzucając patykami.
Do równie intrygujących przypadków dochodziło w latach 80. Pewnego październikowego dnia (niestety nie udało się ustalić dokładnej daty), gdy się zmierzchało, do domu glinickich gospodarzy wpadł syn mówiąc, że coś dziwnego dzieje się na dworze. Wtedy, jak na zawołanie, pokój zalało czerwonawe światło. Kiedy w pośpiechu wszyscy wybiegli przed dom, zobaczyli ok. 3-metrowej średnicy kulę, na której powierzchni widniały ciemne "pasy". Wydawało im się też, że w środku obiektu "coś się obraca". UFO kierowało się nad pobliskie pola, gdzie przepływa Wielopolka. Po kilkunastu sekundach zgasło, jakby ktoś je wyłączył…
Kilka lat później jeden ze świadków tego wydarzenia widział na swojej posesji coś równie dziwnego. Było to w 1985 roku. Jak mówił, w pochmurny dzień, między domem a oborą, mniej więcej w odległości 25 metrów, zobaczył unoszący się nad ziemią żółto-różowy "krzyż" o ciemniejszych ramionach. Jego powierzchnia wydawała się "pofalowana". Cokolwiek to było, po kilku chwilach znikło na jego oczach. Inną dziwną rzecz widział w 2002 roku nad polem kolejny mieszkaniec Glinika, który twierdził, że kilkanaście metrów w górze unosił się "popielaty słup". Co ciekawe, im bliżej próbował podejść, tym mniej widoczny stawał się obiekt. Kiedy jednak obserwator oddalał się, to "coś" wyglądało na w pełni materialne.
To nie był Jezus
Świadkiem jednego z najoryginalniejszych incydentów w Gliniku był pan Jacek - starszy prosty człowiek, który w 1998 lub 1999 roku widział coś, co nim dogłębnie wstrząsnęło. Jak przyznaje Arek Miazga, o tym, jakie emocje mu wtedy towarzyszyły świadczyło to, iż nie mógł znaleźć odpowiednich słów, żeby wyrazić, co widział. Otóż ok. 11. w nocy pan Jacek zauważył, że ktoś kręci się po obejściu, toteż postanowił sprawdzić, kto to. Szybko jednak okazało się, że nie był to zwyczajny intruz. Postać, która stała w odległości ok. 30 metrów od domu wydawała się otoczona poświatą. Niepewnym krokiem gospodarz zbliżył się do niej na kilka metrów.
Jak mówił, istota przypominała człowieka - mężczyznę z krótkimi włosami ubranego w coś, co wyglądało jak ciemny płaszcz. Otaczało ją silne światło o nieustalonym źródle. Co ciekawe, nieznajomy nawiązał z panem Jackiem krótki dialog, prosząc go: "Chodź ze mną!". Przerażony i przekonany, że umiera i widzi… Chrystusa świadek, odparł: "Panie Jezu, ja jeszcze nigdzie nie chcę iść!".
Zlany zimnym potem, trzęsący się pan Jacek zauważył po chwili, że istota unosi się powoli do góry, po czym na wysokości kilku metrów znika "jak wyłączona żarówka". Dziwne postacie w Gliniku widziało jeszcze kilka osób. Jedna z kobiet donosiła nawet, że "intruz" pojawił się w jej domu! Z kolei w 1997 roku mężczyzna, który wracał do sąsiedniej wsi, zobaczył otoczoną światłem postać o nieproporcjonalnie dużej głowie i na jej widok rzucił się do panicznej ucieczki, wpadając do rowu z wodą.
Tu naprawdę dzieją się dziwne rzeczy
Tajemnicza siła dała o sobie znać jeszcze raz 16 maja 2009 roku, kiedy za dnia, na posesji znajomego, coś bardzo dziwnego widział 48-letni pan Marek. Arek Miazga mówi, że człowiek ten był wstrząśnięty i dopiero po namowach zgodził się opowiedzieć, co przeżył. Tamtego dnia udał się do kolegi - pana Leszka. Na niewielkim, porośniętym laskiem pagórku, niedaleko gospodarskich zabudowań, rozpalili oni ognisko, by zjeść i porozmawiać. Ich plan pokrzyżowała nagle ulewa, wskutek której mężczyźni rozbiegli się, szukając schronienia pod drzewami.
Wtedy stało się coś bardzo dziwnego. Czekając, aż przestanie lać, pan Marek usłyszał, jakby "coś spadało z dachu i ocierało o dachówkę". Kiedy spojrzał w stronę pobliskiej stodoły (oddalonej o ok. 25 metrów), zauważył przy niej jakiegoś człowieka. Trwało to sekundy. Intruz szybko schował się za róg, ale kiedy mężczyzna pośpieszył na to miejsce, nie znalazł nikogo. Jego strach i niepewność wzięły się z tego, że ktokolwiek albo cokolwiek to było, nie wyglądało "normalnie".
Istota mierzyła ok. 1,8 metra wzrostu, była szczupła i miała czarne opadające na ramiona włosy. Jej ręce przylegały do ciała, które było odziane w intensywnie czarny i długi do ziemi kostium. Twarz była jaśniejsza od włosów i ubrania, ale nadal mocno ciemna. Pan Leszek, przebywając w innym miejscu, niczego nie zauważył, ale był przekonany, że jego znajomy mówi prawdę.
Oczywiście nie wszyscy dadzą wiarę w to, co dzieje się w Gliniku, choć przedstawiono tu tylko część tamtejszej sagi. Wieś nie przeżyła (jeszcze) najazdu dziennikarzy i ciekawskich, którzy wzorem agenta Muldera zechcą szukać tam "strachów". Niestety, odgrywająca w tym wszystkim główną rolę tajemnicza "inteligencja" wciąż pozostaje nieuchwytna i niezidentyfikowana, a złapać ją na gorącym uczynku będzie bardzo trudno.
Przeprowadzone w Gliniku pomiary nie wykazały żadnych anomalii magnetycznych ani innych, które w opinii części naukowców mogą odpowiadać za pojawianie się tajemniczych świateł na niebie. Ale jak wytłumaczyć resztę zjawisk? Czy mieszkańcy wsi rzeczywiście widują gości z innego świata? Arek Miazga dodaje, że od kilku lat w Gliniku "jest cisza", choć nie wiadomo, kiedy znowu powróci i jak zamanifestuje się tajemnicza siła, która uświadamia, że są jeszcze na świecie rzeczy, o których nie śniło się nie tylko filozofom…
_______________________
Zaprezentowane przypadki pochodzą z archiwum Arkadiusza Miazgi i zostały mu przedstawione osobiście przez mieszkańców Glinika.</field>
  </doc>
  <doc>
    <field name="id">74</field>
    <field name="title">groby-gigantow-w-bylym-zsrr</field>
    <field name="datawydarzenia">1984 r, w 1996, w 1968, w 1986, w 2008, 1911 r, w 2004</field>
    <field name="miejsce">w północnej Armenii, w Gruzji, w Bordżomsko, w Piśmie</field>
    <field name="description">W wielu rejonach Kaukazu odkopywano szczątki ludzi, którzy za życia górowali wzrostem nad innymi. Ich mogiły znaleziono m.in. w okolicach gruzińskiego Bordżomi oraz w kilku miejscach armeńskiej prowincji Sjunik. Czy kryły one kości legendarnych gigantów, o których istnieniu wspominali dawni kronikarze?
W 1984 r., podczas kopania fundamentów pod fabrykę niedaleko miasta Sisian w północnej Armenii, natrafiono na groby bardzo wysokich ludzi - twierdzi historyk Ruben Mnacakanjan. Jeden z nich dzierżył kościaną rękojeść miecza, który rozpadł się w ziemi. Arcrun Owsepian - dyrektor historycznego kompleksu klasztornego Goszawank dodaje, że w 1996 r., podczas budowy drogi w okolicy, robotnicy odkopali szkielet wyższy od nich o głowę.
Tego typu znaleziska w Gruzji i Armenii - zarówno w okresie sowieckim jak i późniejszym - nie należały do rzadkości. Co więcej, o osadach i grobowcach olbrzymów wspominali także tamtejsi kronikarze. Naukowcy ignorują jednak ten temat. Dlaczego?
Hskaner - ormiańscy olbrzymi
W kulturze europejskiej giganci znani są głównie z mitologii greckiej oraz tradycji biblijnej, gdzie ich najsłynniejszym przedstawicielem był Goliat - filistyński wojownik, którego zabił młody Dawid. Mało kto jednak wie, że podobny bój stoczył legendarny protoplasta Ormian, Hajk, który nad Jeziorem Wan pokonał armię giganta Bela, a jego samego ustrzelił z łuku. Ormiański folklor wypełniają inne opowieści o Hskaner - olbrzymach, którym przypisywano nadludzką siłę.
Żyjący w V w. mnich i kronikarz, Mojżesz Choreński (Chorenaci), traktował te opowieści z powagą, starając się nawet odtworzyć genezę rodu gigantów: "Wielcy i groźni byli pierwsi bogowie. Oddzieliło się od nich całe pokolenie potężnych olbrzymów" - pisał w "Historii Armenii". Ten dziejopis, zwany "ormiańskim Herodotem", dodawał, że jedno z miast zamieszkanych przez tę rasę leżało w dolinie rzeki Worotan.
Współcześnie obszar ten wchodzi w skład południowoarmeńskiej prowincji Sjunik, gdzie jeszcze w okresie radzieckim natrafiano na znaleziska sugerujące, że zamieszkiwał tam niegdyś lud o ponadprzeciętnym wzroście. Według relacji, które zebrała ekipa realizująca dokument "Miasto gigantów" (wyemitowany w rosyjskim kanale Kultura), mogiłę olbrzyma odkryto w 1968 r. w miejscowości Chot podczas budowy pomnika bohaterów Wojny Ojczyźnianej. Razmik Arakeljan - jeden z miejscowych, który pamiętał to wydarzenie, wspominał: "Wszyscy, którzy to widzieli, dziwili się, jak wielcy ludzie tu kiedyś żyli. Najwyraźniej tu był ich cmentarz i należy to miejsce dokładnie zbadać".
- Zobaczyłem, że pojawił się niewielki otwór, wyłożony po bokach płaskimi kamieniami - relacjonował z kolei Michaił Ambarcumian - były naczelnik wsi Tandzatap, gdzie w 1986 r., podczas prac ziemnych pod stworzenie sadu natrafiono na kolejny pochówek olbrzyma. - Znalazłem tam kość nogi, która od kolana do palca miała jakieś 120 cm. Zawołałem nawet kierowcę ciągnika, żeby to zobaczył, a to był też dość wysoki człowiek. […] Potem w tej jamie znalazłem jeszcze ogromny dzban, ale przy próbie wyciągnięcia, rozleciał się.
Giganci z Gruzji
O identycznych znaleziskach donoszono z Gruzji. Także w tamtejszym folklorze i kronikach można natrafić na przekazy o istotach górujących wzrostem i siłą nad człowiekiem. Gigantem był mityczny heros Amirani, który za targnięcie się na boga został przykuty do pala w górach. Jego historia przypomina grecki mit o Prometeuszu, tym bardziej, że Amirani również bywa uważany za dobroczyńcę ludzkości, której miał przekazać ogień i wiedzę o produkcji wina. Innym bohaterem gruzińskich legend jest Ambri - olbrzym, którego do miejsca pochówku musiało zaciągnąć aż 12 par wołów.
Historyk i geograf, Wachuszti Bagrationi (ok. 1696-1784) - syn króla Kartlii i dziad bohatera z okresu wojen napoleońskich, gen. Piotra Bagrationa (1765-1811), w dziele "Opisanie carstwa gruzińskiego" wspomniał o mogile giganta zlokalizowanej w lasach nad wąwozem Ateni: "Jest tam grobowiec Dżafira, który mierzy pięć adli. Żył on w czasach cara Rostoma (XVII w.)".
Z kolei w 2008 r. gruzińskie media doniosły o odkryciu szczątków nadzwyczaj wysokiego człowieka w jaskini w Bordżomsko-Charagaulskim Parku Narodowym, niedaleko słynącego z wód mineralnych uzdrowiska Bordżomi. Fotografie, opublikowane m.in. przez kanał Rustavi-2, ukazują kości kończyn dłuższe o co najmniej jedną trzecią w porównaniu do analogicznych kości zwykłego człowieka. Okazało się też, że wśród miejscowych nadal żywe były stare legendy o rasie olbrzymów zamieszkujących górską dolinę.
- Ludzie ci żyli i ewoluowali w odcięciu od cywilizacji - mówił reporterom o domniemanych wielkoludach Abesalom Wekua - przedstawiciel Gruzińskiej Akademii Nauk. - W literaturze nazywano ich gigantami, jednak do tej pory brakowało dowodów na ich istnienie. Być może stoimy u progu sensacji - dodał, ale wkrótce po dziwnych kościach z Bordżomi urwał się ślad.
Inna rasa czy wyrośnięci ludzie?
Mogiły kryjące szkielety ludzi o ponadprzeciętnym wzroście znajdowano także w innych rejonach świata. Najgłośniej było o legendarnych mumiach z Jaskini Lovelock (Nevada, USA). W 1911 r. mieli na nie natrafić poszukiwacze guana - nietoperzowego lub ptasiego łajna cenionego w tamtym okresie jako nawóz. James H. Hart, który dokonał tego odkrycia twierdził, że jako pierwszy został odkopany szkielet człowieka o rudych włosach i wzroście wynoszącym ponad 190 cm.
Sarah Winnemucca (1841-1891) - córka wodza Pajutów, pisarka i badaczka kultury Indian, w książce "Życie wśród Pajutów" wyjaśniała, że mumie należały do "nielicznego plemienia barbarzyńców" i kanibali zwanego Si-Te-Cach, z którym jej lud toczył wojnę. Niedobitków zapędzono do Jaskini Lovelock, a u jej wejścia rozpalono ogniska, dusząc ostatnich olbrzymów dymem. Niestety, do czasu, aż znaleziskami zajęli się archeolodzy, mumie i liczne artefakty zostały zniszczone lub rozgrabione. Sama Winnemucca chwaliła się jednak, że posiada suknię - rodzinną pamiątkę - w którą wpleciono rude włosy gigantów.
Szczątki wielkoludów z Kaukazu także zaginęły gdzieś w dziejowej zawierusze. Częścią z nich badacze prawdopodobnie nigdy nie mieli okazji się zająć, inne być może nadal spoczywają w zakurzonych muzealnych magazynach. Uczeni tłumaczą jednak, że w przypadku kości o nadnaturalnych rozmiarach łatwo o pomyłki. Niewprawne oko za szczątki giganta może wziąć kości prehistorycznego zwierzęcia. Z kolei dr Maria Miednikowa - archeolog z Rosyjskiej Akademii Nauk, stoi na stanowisku, że legendy o górskich olbrzymach narodziły się, ponieważ raz na jakiś czas w każdej społeczności zdarzają się ludzie, którzy wyrastają znacznie ponad barierę średniego wzrostu.
Przykładem może być znalezisko z Michajłowki k. Uljanowska, którego dokonano w 2004 r. Jak wspominała "Komsomolska Prawda", odkryto tam zbiorowisko kości, wśród których znajdowały się szczątki niezwykle wysokiego człowieka. Eksperci orzekli, że liczyły one sobie ok. 300 lat i należały do osobnika o "słusznej" posturze, którego można co prawda nazwać gigantem, ale tylko w przenośni. Był to po prostu wyrośnięty człowiek.
Ale czy w podobny sposób można wyjaśnić wszystkie podania o istotach takich jak Goliat czy inny wzmiankowany w Piśmie gigant, Og - król Baszanu - potomek półboskiej rasy refaitów, którego łoże miało ponad dziewięć łokci długości? Choć prawda o wielkoludach skryła się w mroku dziejów, Biblia wyjaśnia, co się z nimi stało. Ci, którzy nie wymarli, wtopili się po prostu w rodzaj ludzki…
__________________
Wykorzystano m.in. cytaty ze strony Kosmopoisk.ru</field>
  </doc>
  <doc>
    <field name="id">75</field>
    <field name="title">groby-wampirow-w-polsce</field>
    <field name="datawydarzenia">1529 r, 1949 r, 1914 r</field>
    <field name="miejsce">w Gliwicach, w Polsce, w Bieszczadach, na Podkarpaciu, w Radomiu, w Krakowie, w Wodzisławiu, w Lesie Stockim, w Cedyni, w Będzinie, w Oparówce, w Starych Mierzwicach</field>
    <field name="description">Niedawno Polskę zelektryzowała wiadomość o odkrytych w Gliwicach na budowie drogi grobach wampirycznych. Znalezione w nich kości ułożone są w specyficzny sposób - odcięta głowa umieszczona jest między nogami, często też dodatkowo obciążona kamieniem. Zabiegi te miały na celu unieruchomienie osoby podejrzanej o wampiryzm. Czasem w ten sposób chowano także skazańców czy osoby chore, kalekie lub niepełnosprawne umysłowo.
Wiara w wampiry jest bardzo stara. Zajmują one poczesne miejsce w wierzeniach ludowych. Od zawsze obawiano się wracających zmarłych, którzy polować mieli na żywych. Czy strach ten był bezpodstawny? Niezupełnie.
Obecny poziom medycyny precyzyjnie określa granicę śmierci. Możemy mieć pewność, że do trumien trafiają osoby faktycznie martwe. Niegdyś błędów w ocenie było bardzo dużo. Dlatego też często zdarzało się, że osoby uznane za martwe budziły się pod ziemią. Desperacka walka o życie często kończyła się faktyczną śmiercią. Jednak świadkowie tego wydarzenia byli przerażeni. Upiorne jęki i kopanie mogło być uznane za działanie sił diabelskich. Kiedy nieszczęśnikowi udało się wygrzebać z ziemi, sytuacja wyglądała jeszcze gorzej. Brudny, oszalały ze strachu często biegał w koło, przewracał się czy wykonywał obłąkańcze ruchy. Z reguły był brany za wampira czy strzygę - obcinano mu głowę, kładziono ją między nogami upiora. Czasem dla pewności przebijano mu serce osinowym kołkiem. To miało zatrzymać nieboszczyka w grobie. W przypadku osób stanu szlacheckiego przy miejscu pochówku stawiano na trzy dni straż, która miała w przypadku ożycia zmarłego sprawdzić, czy padł on ofiarą pomyłki medycznej czy też naprawdę jest upiorem.
Gliwice to nie jedyne miejsce w Polsce, gdzie praktykowano ten typ pochówku. Strach przed wampirami był bardzo silny w Bieszczadach i na Podkarpaciu - obszarach zamieszkałych przez Łemków i Bojków. Wiara w wampiry była elementem ich kultury. Pierwsze wzmianki o takich pochówkach pochodzą z 1529 roku ze wsi Lalin. W Jaworniku nad Osławicą wampiry chowano jeszcze przed II wojną światową, a ostatniego nawet po II wojnie światowej - podobno jego serce przebite zostało zębem brony. Według niektórych źródeł większość grobów na tamtejszym cmentarzu zawiera cała z obciętymi głowami i sercami lub głowami przebitymi drewnianym kołkiem. Wierzono, że wampiry mają po dwa serca lub dwie dusze - jedną ochrzczoną, która w momencie śmierci szła do niebo i drugą, która mogła zamienić się w upiora. W momencie śmierci jedno z nich umiera, dlatego należało przebić to drugie. Dla pewności czasem przebijano głowy i nogi, bądź obcinano je. Zamiast drewna do przebicia ciała można było użyć metalowych ćwieków. Szyje podejrzanych owijano pędami głogu, do ust wkładano łyżkę maku - wierzono, że zanim zmarły wyjdzie z grobu musi te ziarenka policzyć. Jeśli będzie ich wystarczająco dużo, to może mu to zająć całą noc. W innych rejonach w tym samym celu wysypywano mak wokół grobu i w stronę wsi. Do liczenia wysypywano też nasiona dzikiej róży. Innym sposobem na zatrzymanie martwego w grobie było umieszczenie mu pod językiem dwóch igieł.
Na wschodzie, w okolicach Sanu najpierw modlono się o duszę zmarłego i stosowano zaklęcia mające utrzymać go w grobie. Jeśli zachodziło podejrzenie, że te zabiegi nie wystarczają, to odkopywano ciało i kładziono mu na piersi sierp. Kolejnym krokiem było obcięcie głowy i położenie jej między nogami. Krew zmarłego zbierano i robiono nią znaki ochronne na drzwiach domów. Czasem też krew tę mieszano z wódką i wypijano. Jeśli po okolicy krążył wampir, a nie wiedziano, z którego grobu wychodzi, to miejscowy bacza odszukiwał na cmentarzu jego mogiłę, odwracał ciało twarzą w dół, przebijał serce osinowym kołkiem, odcinał głowę, kładł ją między nogami, przykrywał ciało kolczastymi gałęziami i zasypywał. Dodatkowo kładł na grób głaz, który miał zatrzymać upiora pod ziemią. Wierzono, że atakujące ludzi wampiry są źródłem epidemii cholery, dlatego też rytuał zatrzymania wykonywano często i zazwyczaj profilaktycznie. W niektórych wsiach kołkowanie było stałym elementem pogrzebu.W znalezionych w Radomiu grobach ciała były dodatkowo wypchane słomą. Czasem też palono zwłoki, a trumnę obwiązywano dodatkowo łańcuchami.
W Sanoku podczas badań archeologicznych na cmentarzu przy cerkwi odnaleziono grób wampiryczny. Był on umiejscowiony na skraju cmentarza, z dala od innych grobów. Wykopanemu szkieletowi brakowało kości strzałkowych, skokowych oraz kości jednej ręki. Głowa znajdowała się między nogami. Człowiek ten był hermafrodytą - miał cechy obu płci. To prawdopodobnie było powodem uznania go za wampira.
Groby wampiryczne znaleziono również pod rynkiem w Krakowie - były to kobiety, których ciała ułożono w pozycji embrionalnej. Kobietę w Wodzisławiu pochowano, gdy jeszcze żyła. W 1949 roku w Lesie Stockim koło Kazimierza Dolnego odnaleziono ciało kobiety, której odcięto rękę i włożoną ją jej do ust. “Wampir" ze Starego Brześcia Kujawskiego był za życia kulawy i miał dodatkowe zęby. Groby noszące cechy wampirycznych odkryto również w Cedyni (zachodniopomorskie), Buczku (łódzkie), miejscowości Stary Zamek (dolnośląskie), Złotej koło Pińczowa, Sandomierzu, przy zamku w Będzinie, w Radomiu, w Oparówce czy w Starych Mierzwicach, gdzie odnaleziono mogiłę z 1914 roku.
Za wampira uznawano osoby u których nie występowało stężenie pośmiertne oraz takie, które robiły się czerwone na twarzy. Podejrzenie kierowano na samobójców, kaleki, skazańców czy osoby zmarłe przedwcześnie. Okrarżano czarownice i zielarki, ale jeśli porządny czlowiek pozostawił na ziemi niezałatwione sprawy, również mógł wracać po śmierci. Niemal na pewno upiorem było dziecko poczęte podczas menstruacji. Upiorami mogły stać się osoby niewierzące lub niepraktykujące. Pochówek wampiryczny był również karą za ciężkie przestępstwa - nie dawał nadziei na życie wieczne. Podejrzenia o wampiryzm potwierdzało pierze pod pachą odkopanego nieboszczyka. Upiór, oprócz straszenia i zabijania mógł także wykorzystywać seksualnie członków rodziny. Według legend wampir z Bystrego - za życia młoda dziewczyna - wymordował wszystkie dzieci we wsi. Wierzono, że wszystkie przypadki nagłej śmierci spowodowane są przez wampiry.
A jak poznać grób wampiryczny? Należy zwrócić uwagę na wszelkie anomalie - dziwne, bądź nietypowe ułożenie ciała - twarzą do ziemi lub w pozycji embrionalnej, obciętą głowę umieszczoną między nogami, odcięte nogi czy ręce, kołki i żelazne ćwieki tkwiące w ciele, kamienie przygniatające ciało lub grób, osmalenie kości, brak wyposażenia grobu. Oczywiście wszystkie te anomalie mogą mieć inne przyczyny. Często trudno jest ocenić, czy mamy do czynienia z zabiegami antywampirycznymi czy z efektem walk, napaści, egzekucji czy działań współczesnych - budowy czy uprawy pola.
Trudno dziś traktować zabobony i przesądy ludowe całkiem serio. Gdyby ktoś wybierał się na cmentarz z kołkiem osinowym i siekierą, to szybko wezwalibyśmy policję. Jednak mit nieumarłego wampira nadal działa na naszą wyobraźnię. Dowodem na to jest popularność książek, seriali i filmów o wampirach. Rzecz jasna współcześni nieumarli znacznie różnią się od swoich ludowych poprzedników. “Nasze" wampiry są ikonami popkultury, te dawne były przerażającymi, brudnymi stworami, które dopiero co wygrzebały się z grobów. Mimo tej diametralnej różnicy jedno trzeba przyznać - czy w średniowieczu czy współcześnie - człowiek lubi się bać.</field>
  </doc>
  <doc>
    <field name="id">76</field>
    <field name="title">grzeszni-stygmatycy</field>
    <field name="datawydarzenia">1224 r, w 1275, w 1669, 1920 r, w 1923, w 1926, 1928 r, 1927 r</field>
    <field name="miejsce">w Halle, w Bonn, w Mediolanie, na Całunie Turyńskim, w Wielką Sobotę</field>
    <field name="description">Podczas religijnych ekstaz stygmatyczka potrafiła zdzierać szaty z figury Chrystusa twierdząc, że chce, aby był nagi. Wypowiadane jak mantra formuły "miłosnego uniesienia" musiały wywoływać szok u jej towarzyszek.
Stygmaty uznawane są za dowód szczególnej bliskości z Bogiem, a równocześnie wielkie brzemię. Nauka do tej pory nie potrafi wyjaśnić mechanizmu ich powstawania. Dla niektórych stanowią stuprocentowy dowód na działanie sił nadprzyrodzonych. Całościowy obraz tego zjawiska jest jednak bardziej skomplikowany. Istnieje bowiem zakazana historia stygmatyków - przesycona kontrowersjami, histerią i ekscentryzmem.
Święci szokują
Historia stygmatów rozpoczyna się oficjalnie dopiero w pierwszej połowie XIII w., kiedy rany męki Chrystusa pojawiły się na ciele św. Franciszka z Asyżu (1181/2 - 1226). We wrześniu 1224 r., podczas ekstazy na górze La Verna, ujrzał on zstępującego z nieba anioła, który obdarzył go pięcioma stygmatami. Początkowo ukrywał je przed współbraćmi, jednak ostatecznie sprawiały mu tyle bólu, że schorowany mnich nie mógł się poruszać. Wszystko to miało miejsce na ok. dwa lata przed jego śmiercią. Wokół ran św. Franciszka pojawiło się wiele kontrowersji. Niektóre opisy zawierają nawet wzmianki o uformowanych z tkanki "gwoździach", które sterczały ze stygmatów. Z kolei jedna ze współczesnych opinii starała się wytłumaczyć jego przypadłość skazą krwotoczną.
Św. Franciszek (właśc. Giovanni Francesco di Bernardone) zwany z racji ascetycznego stylu życia "Biedaczyną z Asyżu", nie zawsze wykazywał się skromnością. Urodzony w rodzinie bogatego kupca używał życia do czasu gwałtownej mistycznej przemiany, kiedy wyrzekł się ojca i nagi stanął przez tłumem i biskupem tłumacząc, że poświęca się Bogu. Bujna młodość nie wydaje się jednak problemem w świetle kontrowersji związanych z innymi stygmatykami. Jak ustalił francuski badacz prof. Antoine Imbert Gourbeyre (1818 - 1912), święty z Asyżu zapoczątkował bardzo niezwykłą modę. Do końca XIII w. pojawiło się ok. 30, a do początku XX stulecia ok. 320 stygmatyków. Wiele z tych przypadków miało wybitnie problemowy charakter.
Niejaka Elżbieta z Herkenrode - zmarła w 1275 r. cysterka i stygmatyczka, przeżywała mękę pańską co 24 godziny. Podczas niej targała odzienie, własnoręcznie zadawała sobie ciosy i szarpała za włosy. Masochistyczne zachowania cechowały również Lukardis z Oberweimaru (ok. 1276-1309), która miała zwyczaj bicia się w stygmaty dla potęgowania bólu. Biograf przypisywał jej inne "nadprzyrodzone" zachowanie: "Często uderzała się w pierś, gdzie również pojawiała się rana. Hałas, jaki wtedy czyniła był tak wielki, że rozlegał się echem po całym klasztorze".
Świętość objawiała się w dość kontrowersyjny sposób również u Marii Magdaleny de’ Pazzi (1566-1607). Ta pochodząca z arystokratycznej florenckiej rodziny karmelitanka od dziecka przejawiała skłonności do samoumartwiania ciała. Wstępując do zakonu prosiła o przyznanie jej najcięższych i najbardziej poniżających prac. Najdziwniejszy, bo niemal "erotyczny" charakter, miały jej religijne ekstazy, podczas których potrafiła zdzierać szaty z figury Chrystusa twierdząc, że chce, aby był nagi. Wypowiadane jak mantra formuły "miłosnego uniesienia" musiały wywoływać szok u jej towarzyszek. Rodzaj nienaturalnego podniecenia wyzwalały u świętej same rozmowy o miłości. Mając na uwadze praktykowaną przez Marię Magdalenę de’ Pazzi formę "mistycyzmu" trudno zrozumieć postęp jej kanonizacji, której w 1669 r. dokonał Klemens X.
Jeden z najbardziej nietypowych współczesnych przypadków "grzesznych stygmatyczek" dotyczył Berty Mrazek vel Georgesa Marasco. W 1920 r. do sanktuarium w Halle przywieziono niewidomą i sparaliżowaną kobietę - córkę Czecha i Belgijki. Liczono, że za pośrednictwem cudownej figurki Madonny dokona się jej uzdrowienie i nie przeliczono się. Wniesiona na noszach do kościoła Berta odzyskała władzę w nogach oraz wzrok, a trzy lata później przytrafił się jej kolejny cud - stygmatyzacja.
Trzydziestokilkulatka z nieznanych powodów przeszła jednak "transformację" płci i nakazała mówić do siebie "Georges Marasco". Stylizująca się na mężczyznę ekstrawagancka mistyczka miała ponoć dokonywać cudownych uzdrowień i ściągać na siebie dolegliwości innych ludzi. Niebawem dowiedział się o niej katolicki uczony Herbert Thurston (1856 - 1939). Niestety, nie zdążył zbadać jej przypadku - okazało się, że Mrazek aresztowano za malwersacje i oszustwa. Na jaw wyszła także jej cyrkowa przeszłość. Okazało się ponadto, że towarzysząca jej dziewczynka, mająca być siostrą stygmatyczki, jest w rzeczywistości jej córką. Belgijscy psychiatrzy kierując Mrazek do szpitala orzekli, że cierpi na psychozę histeryczną i mitomanię.
Stygmatyk pod lupą
Poważne wątpliwości nie omijają także dwojga najbardziej znanych stygmatyków XX wieku - o. Pio (1887-1968) oraz Theresy Neumann (1898-1962). Ta słynna niemiecka mistyczka przyszła na świat w rodzinie pobożnego krawca z bawarskiej wsi Konnersreuth leżącej przy granicy z Czechami. Głośno o niej zrobiło się nie tylko poprzez efektowne stygmaty i transy, ale również inedię -  zdolność do życia bez przyjmowania pokarmów. W młodości Theresa została dotknięta ślepotą i częściowym paraliżem, co przykuło ją do łóżka. Pewnego ranka w 1923 r., po modlitwie do bł. Teresy z Lisieux, odzyskała wzrok. Dwa lata później, w dniu kanonizacji swojej patronki, była w stanie o własnych siłach podnieść się z łóżka. Pierwszy stygmat pojawił się na jej boku w 1926 r.; niedługo potem Neumann doświadczyła wizji męki Jezusa, którą potem przeżywała co piątek przez kolejne 36 lat.
Rosnąca sława Niemki zwróciła uwagę władz kościelnych. W 1928 r. na zlecenie biskupa Ratyzbony zorganizowano sesję obserwacji stygmatyczki, do czego niezbyt przychylnie nastawiona była jej rodzina. Neumannowie często z byle powodu wypraszali obserwatorów z pokoju córki. W ekipie ekspertów, oprócz biskupa i jego asystentów, znajdowało się także kilku medyków. Choć mistyczce nie udało się udowodnić oszustwa, prof. Martini - dyrektor Szpitala Uniwersyteckiego w Bonn zauważył, że krew na jej ranach pojawiała się tylko wtedy, kiedy zostawiano ją w pokoju samą. Dodatkowo Neumann szczelnie otulała się pościelą, co utrudniało obserwację i budziło wątpliwości, czy nie stanowi to prostej zasłony dla sprytnego oszustwa.
Mniejszą uwagę zwrócono na jej dziwne stany psychiczne. Stygmatyczka wykazywała bowiem szereg zachowań charakterystycznych dla rozszczepu osobowości. Niekiedy zachowywała się niczym kilkuletnie dziecko, kiedy indziej mówiła o "Theresie Neumann" z perspektywy innej osoby. Przykładem tego była m.in. zaskakująca odpowiedź skierowana pewnego razu do odwiedzającego ją proboszcza: "Nie możesz teraz rozmawiać z Theresą, bo ona śpi."
Wiele wątpliwości wzbudziły twierdzenia, że stygmatyczka przez 40 lat nie jadła niczego oprócz hostii. W 1927 r. Neumann obserwowana była przez cztery pielęgniarki, które stwierdziły, że przez 15 dni spożyła ona zaledwie kilka opłatków i łyżek wody. Pojawił się jednak problem związany z wydalaniem moczu, który oznaczał, że pod nieobecność obserwatorek Therese może uzupełniać płyny oraz posilać się. Po serii obserwacji rodzina Neumannów oświadczyła, że nie będzie więcej brać udziału w takich przedsięwzięciach.
Najbardziej znanym i najpopularniejszym stygmatykiem pozostaje św. o. Pio z Pietrelciny (właśc. Francesco Forgione, 1887-1968). O jego pełnym cudów życiu krążą niezliczone opowieści. Charyzmatyczny zakonnik miał nie tylko uzdrawiać ciała i dusze, walczyć z Szatanem, ale nawet bilokować się (tj. pojawiać w dwóch miejscach jednocześnie). Zamachu na jego legendę dopuścił się włoski historyk Sergio Luzzatto. W krytycznej biografii stygmatyka ("Padre Pio: miracoli e politica nell'Italia del Novecento", wyd. 2007) twierdzi, opierając się o materiały źródłowe, że o. Pio był w rzeczywistości szarlatanem, rozjątrzającym swe rany przy pomocy kwasu karbolowego (fenolu) dostarczanego mu przez niejaką Marię de Vito.
Faktem jest, że zakonnik znalazł się na celowniku Kościoła jeszcze za życia, kiedy Watykan zauważył, że jego kult zaczyna wykraczać poza dopuszczalne ramy. Z kolejnych kościelnych śledztw najbardziej rujnujący dla opinii o. Pio był raport Carlo Maccariego (1913-1997) - późniejszego biskupa Ankony. Relacje wskazywały, że zakonnik na przemian umartwia ciało biczowaniem i zadowala regularnym współżyciem z kobietami. Agostino Gemelli (1878-1959) - franciszkanin, rektor Katolickiego Uniwersytetu Najświętszego Serca w Mediolanie i pomysłodawca słynnej kliniki twierdził, że stygmatyk nie tylko żeruje na ludzkiej naiwności, ale także łamie śluby zakonne. Gemelli również opowiadał się za opcją, iż rany Pio są skutkiem stosowania fenolu. Choć spekulowano, że wnioski te mogą stanowić sporą przeszkodę na drodze do kanonizacji zakonnika, po jakimś czasie Watykan zmienił zdanie na jego temat. Negatywne opinie nie wpływały również na wiernych, którzy w liczbie kilku milionów rocznie pielgrzymują do San Giovanni Rotondo - rodzimego klasztoru stygmatyka.
Skąd się biorą stygmaty?
O "stygmatach" w metaforycznej formie wspomniał po raz pierwszy św. Paweł w liście do Galatów. Rany w formie fizycznej budziły jednak znacznie większe zainteresowanie, także ze strony środowiska naukowego. Zauważono na  przykład, że u poszczególnych stygmatyków przybierają one różną formę. Zwykle pojawiają się pośrodku dłoni, na stopach, a także na boku, choć niekiedy występują w  postaci cierniowej korony, znaków na czole, a nawet otarć od "niesienia krzyża". Sedno problemu tkwi w tym, że stygmatycy wykazują "rany ikonograficzne", które niekoniecznie odzwierciedlają prawdziwy sposób ukrzyżowania Jezusa, o który od dawna spierają się historycy. Co równie ważne, rozmieszczenie stygmatów rzadko odpowiada ranom ukazanym na Całunie Turyńskim, na którym postać ma przebite nadgarstki. Rany zlokalizowane w tym miejscu ma bardzo niewielu stygmatyków (jednym z nich jest mało znany, bo stroniący od publicznych wystąpień zakonnik Gino Burresi).
Ciekawy jest też skład narodowościowy stygmatyków. Początkowo dominowali pod tym względem Włosi i Włoszki (stanowiący 1/3 tej grupy) i inni mieszkańcy Europy Zachodniej. W późniejszym okresie pojawili się także stygmatycy amerykańscy i angielscy. Niewielu jest natomiast stygmatyków i stygmatyczek z Polski - jedna z ostatnich, Katarzyna Szymon (1907-1986) ze Śląska szybko uznana została przez Kościół za "fałszywą wizjonerkę".
Najwięcej dyskusji wzbudził mechanizm powstawania stygmatów. Niektóre rany są bez wątpienia skutkami samookaleczeń, mimo że nie wszyscy stygmatycy mają odwagę się do tego przyznać. Jedną z osób, która przez fałszywe stygmaty zdobyła przyjaźń władców i opinię żyjącej świętej była hiszpańska franciszkanka Magdalena de la Cruz (1487-1560). Dopiero na łożu boleści, bojąc się wiecznego potępienia, wyznała skrywaną tajemnicę.
Daniel Fessler - antropolog z University of California twierdzi, że klucz do stygmatyzacji tkwi w diecie. Większość osób dotkniętych tym zjawiskiem prowadzi długotrwałe, często wyniszczające głodówki i posty. Wynikające z nich zaburzenia świadomości mogą prowadzić mistyków do mimowolnego samookaleczenia się. Wspomniany Herbert Thurston wiązał powstawanie stygmatów z "obsesją ukrzyżowania" - stanem, kiedy człowiek tak intensywnie przeżywa mękę Jezusa, że pod wpływem autosugestii tworzą się u niego rany męki pańskiej. Choć jest to wniosek kontrowersyjny i nieudowodniony w praktyce, nieco światła rzuca nań przypadek z archiwum niemieckiego psychiatry Alfreda Lechlera. Dotyczy on kobiety o imieniu Elżbieta, niezwykle podatnej na sugestię, u której pod koniec lat 20. lekarz starał się wywołać stygmaty za pośrednictwem hipnozy. Jak podaje w książce "Krwawiący umysł" Ian Wilson, po sesji, w Wielką Sobotę, na dłoniach i stopach Elżbiety rzeczywiście pojawiły się blizny, a następnie krople krwi.
Przez lata nie udało się stworzyć teorii powstawania stygmatów i jednoznacznie udowodnić, że wywołują je procesy psychiczne. Trudno również uznać, że w stu procentach odpowiadają one ranom Chrystusa. Zainteresowanie tym zjawiskiem nie słabnie, mimo wątpliwości co do intencji oraz stanu psychicznego niektórych mistyków. Obecnie również żyją i działają stygmatycy budzący wiele kontrowersji, tacy jak Giorgio Bongiovanni czy Myrna Nazzur. Od XIII stulecia, przynajmniej w kwestii stygmatów, niewiele się zmieniło…</field>
  </doc>
  <doc>
    <field name="id">77</field>
    <field name="title">guru-astrologii</field>
    <field name="datawydarzenia">15 kwietnia, 29 kwietnia, 2000 r, 24 lutego, 1955 r</field>
    <field name="miejsce">na Manhattanie, w Miami, na Glenna, na Twitterze, na Byka, na Urana</field>
    <field name="description">Susan Miller ma dla nas ważne wieści. – Kwiecień jest tak przerażający, że organizuję o nim specjalne seminaria – mówi, śledząc serię punktów na niemożliwie skomplikowanym diagramie astrologicznym. – Spójrz, 15 kwietnia mamy idealny kwadrat! Jowisz na dwunastce, Uran na trzynastce, Pluton na trzynastce, a Mars na szesnastce! Ale zaraz, będzie trochę gorzej.
Marszczy brwi studiując wykres. Spójrz na 29 kwietnia! Patrzę. – Niektórzy uważają, że giełda… - Robi tak długą pauzę, że czuję się w obowiązku dokończyć zdanie: - …załamie się? Potrząsa głową. – Gorzej, takiego układu nie było od rewolucji amerykańskiej.
Rzeczą, którą można szybko polubić u Susan Miller, najpopularniejszej astrolog Ameryki, jest jej niesłabnący nigdy optymizm, nawet (a może zwłaszcza) kiedy wygłasza niespodziewane prognozy. – Zacznijmy od początku – mówi radośnie, kiedy przy pierwszy spotkaniu sadowimy się w kawiarni na Manhattanie. – Urodziłam się z wadą wrodzoną, ale lekarze długo myśleli że symuluję, żeby nie chodzić do szkoły.
Ta historia, jak wszystkie opowiadane przez Susan, jest długa i zawiła, ale sprowadza się do tego, że dużą część dzieciństwa Miller spędziła przykuta do łóżka, cierpiąc. Trudno wyobrazić sobie, by ktoś mógł wycisnąć coś pozytywnego z takich przejść, ale jej się udaje. – Niektórzy chorzy mówią: chcę wreszcie wyjść ze szpitala i znowu zacząć żyć. Ale przecież żyjemy cały czas. Każde doświadczenie składa się na to, kim jesteśmy, daje nam wnikliwość i intuicję.
Miller jest osobą gadatliwą, ciepłą i całkowicie bezpretensjonalną. Jest też, według tysięcy jej wielbicieli, niesamowicie dokładna w swoich prognozach. Nasze pierwsze spotkanie przebiegało w okresie kryzysu budżetowego w USA w październiku zeszłego roku i Miller przewidywała diaboliczny miesiąc. Jej horoskop dla Lwa, znaku prezydenta Obamy, zaczynał się następująco: ”Może już słyszałeś, że październik nie będzie dla ciebie pod żadnym względem łatwym miesiącem. Księżyc w nowiu może zainicjować negocjacje, ale rozmowy raczej napotkają na przeszkody. Nie staraj się niczego na siłę zamykać. Opóźnienia okażą się dla ciebie korzystne”. Rządowy impas trwał, ale w końcu rozwiązał się po myśli Obamy.
Miller, córka sklepikarza z Manhattanu, zaczęła zgłębiać tajniki astrologii jako nastolatka, pod okiem niechętnej temu matki, która musiała przez większość czasu uczyć ją w domu. Chorowita dziewczynka zmuszona w wieku 14 lat do noszenia szyny na nodze zapragnęła poznać przyszłość, by zobaczyć czy kiedyś będzie zdrowa i założy wysokie obcasy. Potem zaczęła przepowiadać przyszłość krewnym i znajomym. – Dzięki astrologii wiedziałam kim jestem – wspomina. – Moi przyjaciele zastanawiali się kim są, dokąd zmierzają, ja nigdy nie miałam tego problemu.
Dziś miliony ludzi chcą, by Miller odpowiedziała im na te pytania. Obecnie ma 6,5 mln czytelników i liczba ta rośnie. – Dawniej 100 proc. moich odbiorców mieszkało w USA, ale teraz już mniej niż połowa – dodaje. – W Brazylii i Turcji też uwielbiają astrologię. I internet. A czy dostrzega różnice regionalne w tym, czego ludzie chcą się dowiedzieć? – Nie. Im dłużej się tym zajmuję, tym bardziej widzę, że prezesa korporacji i woźnego gnębią te same pytania: czy żona do mnie wróci? Czy będziemy mieć dzieci? Czy nie stracę pracy?
W jej rodzinnym Nowym Jorku do prezesa i woźnego dołączyli projektanci mody oraz wydawcy magazynów, dla których Miller rozwija swoje comiesięczne horoskopy, dostępne za darmo na stronie astologyzone.com. Wynika to częściowo z powiązań Miller z tytułami takimi jak ”InStyle” i ”Elle”, ale jest też odzwierciedleniem plotkarskiej natury branży mody. – Straszne z nas gaduły – potwierdza Mickey Broadman, dyrektor niezależnego magazynu ”Paper”, biblii nowojorskich mieszczuchów. Zauważył, że wystarczy by wspomniał o swojej przyjaźni z Miller, a jego notowania błyskawicznie rosną. – Nagle wszyscy dzwonią i chcą się z nami umawiać na kolację, ale nie winię ich – śmieje się.
- Dziś jest częścią świata mody – mówi o Susan jej najstarsza córka Chrissie Miller, konsultująca jako dyrektor kreatywny dla takich marek jak Warby Parker i często przekonująca się, że sława mamy otwiera przed nią wiele drzwi. Chrissie właśnie wróciła z pokazów Art Basel w Miami, gdzie wpadła na Glenna O’Briena, stylistę magazynu GQ, którego przygoda z modą i sztuką zaczęła się od pracy z Andy’m Warholem w czasopiśmie ”Interview”. – Uwielbia mamę, powiedział mi, żebym jej podziękowała w jego imieniu i że właśnie kupił samochód, po wyjściu Merkurego z jego znaku (O’Brien potwierdził później tę historię dodając, że świat sztuki i mody zawsze w naturalny sposób ciążył ku astrologii. – Ludzie kreatywni są poganami – stwierdził. – Tylko w ten sposób człowiek zaczyna rozmawiać o Wenus, Merkurym i Jowiszu).
Dowiedziawszy się, że matką Chrissie jest Susan Miller, projektantka Cynthia Rowley była równie wylewna. – Omal nie zemdlałam z wrażenia – przyznaje. – Od lat jestem jej wierną fanką. Twierdzi, że dzięki horoskopom Susan przewidziała oświadczyny przyszłego męża i narodziny pierwszego dziecka. – Nie wiem za wiele o astrologii, ale pierwszego każdego miesiąca czekam na post Susan Miller – zapewnia. – Pokładam w niej pełną ufność, przeżyłam niesamowite momenty zbieżności z jej przewidywaniami, zarówno kiedy postępowałam według jej rad, jak i kiedy ich nie słuchałam. Dlatego teraz już tylko jej słucham.
Także Broadman nie dopuszcza żadnej krytyki przyjaciółki. – Mam nadzieję, że nie piszecie jakiegoś złośliwego artykułu o kłamliwej astrologii, bo poszczuję na was wszystkich moich dziennikarzy! – ostrzegał. Poznał Miller na Twitterze i szybko nawiązała się między nimi więź. – Astrolog kojarzy się z dziwnym strojem, masą kotów, kryształową kulą i rozczochranymi włosami, tymczasem ona jest bardzo elegancka, ładna, pozbierana – mówi.
Dziedziczka i bywalczyni salonów Gloria Vanderbildt, która dostarcza swoich akwareli jako ilustracji do kalendarzy Miller, opisują ją po prostu jako guru astrologii. W rewanżu Susan przywołuje niedawną rozmowę z milionerką. – Zapytała mnie, czy widzę w jej życiu romans, bo chciałby poznać mężczyznę. Ma 89 lat! Uwielbiam ją, chciałbym być taka w jej wieku!
Dla sceptyków astrologia to pseudonauka. Wysłałem e-mail do pisarza i znanego stylisty Simona Doonana, by zapytać czy zna dokonania Miller. Odpowiedział lakonicznie: ”Nie czytam horoskopów. Mój dziadek był zawodowym astrologiem, aż któregoś dnia wstał i zastrzelił się”.
Miller jest wrażliwa na krytykę i przyznaje, że przedstawiciele jej profesji nie zawsze pokazują się od najlepszej strony. Krótka współpraca z księgarniami Barnes&amp;Noble zakończyła się, kiedy próbowali podrasować jej książkę. – Umieszczali na okładce dłoń, szklaną kulę i takie rzeczy – wspomina ze złością. – Przecież ja nie czytam z dłoni! Dodaje, że ludzie nie zawsze rozumieją, że horoskop to ulica dwukierunkowa. – Widzę, kiedy cykl daje nam pewne możliwości, pojawiają się okazje, ale nie wystarczy wówczas siedzieć i czekać aż ktoś zapuka do drzwi. Trzeba włożyć w to własny wysiłek – tłumaczy.
Czy zdarzyło jej się pomylić? Chichocze i kiwa głową. W 2000 roku kiedy siedem planet ustawiło się w jednej linii, była przekonana, że zbliża się katastrofa. – Siedem planet było w ascendencie Byka, Uran w znaku Wodnika, a ja myślałam: co się może zdarzyć? Sądziłam, że trzęsienie ziemi, ale nie. Sprawcą był Uran – to był dzień kiedy wirus komputerowy Love Bug zniszczył tyle komputerów. Czyli w sumie aż takiego błędu nie popełniła, przecież stało się coś złego. – Tak, ale patrzyłam na Byka, podczas kiedy powinnam zwrócić uwagę na Urana – mówi mi tonem sugerującym, że to coś oczywistego nawet dla pięciolatka z wykresem astrologicznym w ręku. (…)
Miller posiada instynkt bizneswoman, która wie jak zbudować markę. Pamięta, jak uczyła ojca marketingu układając mu treść reklam jakie wywieszał w oknie sklepiku: ”Wreszcie mamy rukolę! Zapraszamy!”, czytali klienci. – Ludzie mówili: nie mam pojęcia co to rukola, ale chcę ją mieć – wspomina. – Tata martwił się konkurencją supermarketów, ale uspokajałam go, że my oferujemy spersonalizowaną obsługę.
W drodze na szczyt astrologicznej sławy Miller dowiodła też, że potrafi wkradać się w łaski wielkich szych. Tamten plakat za rukolą był zwiastunem przyszłych sukcesów. Zdobyła wsparcie koncernu Apple, wysyłając im prospekt w czerwonym aksamitnym pudełku. Trudno wyobrazić sobie Steve’a Jobsa z czerwonym aksamitnym pudełkiem na biurku, lecz pomysłowa strategia opłaciła się. – Podali mi dokładną datę narodzin Apple’a i samego Steve’a, czyli 24 lutego 1955 roku. To ten sam magiczny rok, kiedy przyszedł na świat Bill Gates, 1955 był wspaniały dla wynalazków. Uzbrojona w potrzebne dane, Miller stworzyła horoskop dla Apple’a tak zgodny z ich pilnie strzeżonymi planami, że nie posiadali się ze zdumienia.
Susan rzadko stawia prywatne horoskopy, ale przy okazji późniejszego spotkania kazała mi zatelefonować do matki i zapytać o dokładny czas moich narodzin. Gdy czekaliśmy na kolację, wpisała moje dane do laptopa. – Czy często przestawiasz meble? Nie. Próbuje więc dalej. – Czy często organizujesz przyjęcia, zapraszasz ludzi? Niespecjalnie, ale czasami się zdarza. – Czy trzymasz porcelanę po babci? W sumie tak. – Kiwa głową ze znajomością rzeczy. – Jej cena rośnie z minuty na minutę, pewnie szybciej niż cena akcji Apple [sprawdziłem i niestety nie; ale to samo tyczy się akcji Apple’a]. A przy okazji: najsłabszą częścią twojego ciała są kostki, więc uważaj jeżdżąc na łyżwach czy czymś w tym rodzaju. Inną częścią problematyczną jest głowa, w tym zęby, a ponieważ Saturn jest w ascendencie Barana, możesz cierpieć na bóle głowy albo zębów.
Miller przepowiedziała mi też wiele miłych rzeczy na przyszłość, ale nie czułem się specjalnie przekonany, dopóki nie zacząłem pisać tego artykułu i nie dopadł mnie okropny ból zęba. Łyknąwszy tabletki przeciwbólowe udałem się do dentysty, który przeprowadził natychmiast leczenie kanałowe. Gdybym nie sprawdzał notatek z wywiadu, pewnie nie pamiętałbym tej części przepowiedni. Dlatego na wszelki wypadek zainstalowałem aplikację Susan i niezobowiązująco zacząłem sprawdzać ją co rano. Ku swojemu zaskoczeniu zacząłem zauważać, że wiele rzeczy zgadza się. Na początku miesiąca horoskop ostrzegał przed kolejnym bólem zęba i proszę, mój dentysta potwierdził, że czeka mnie następne leczenia kanałowe. Może to tylko zbieg okoliczności, albo fatalny stan mojego angielskiego uzębienia – w końcu z kostkami, odpukać, nic się nie dzieje – ale nie będę ryzykować. Aplikacja zostaje.</field>
  </doc>
  <doc>
    <field name="id">78</field>
    <field name="title">guwernantka-ktora-zmienila-wszystko</field>
    <field name="datawydarzenia"></field>
    <field name="miejsce"></field>
    <field name="description">Wreszcie dojechali do mostu i wtedy stało się coś bardzo dziwnego. Konie same zatrzymały się i zaczęły nerwowo rżeć. Michał zapytał woźnicy, co się właściwie dzieje. Odpowiedź, jaką usłyszał, była całkowicie nie do przyjęcia dla jego ścisłego, racjonalnego umysłu.
Historia dzieje się kilka lat przed wybuchem II wojny światowej. Jej główny bohater, pan Michał, jest inżynierem i zostaje wysłany przez dyrektora fabryki w delegację. Powodem jego wyjazdu jest spotkanie z właścicielem dużego majątku ziemskiego  na wschodnich rubieżach Rzeczpospolitej. Bogaty ziemianin wyraził bowiem chęć zakupu nowoczesnych, acz drogich maszyn rolniczych. Pan Michał ma przedstawić ofertę i sfinalizować ewentualną transakcję.
Dzień podróży zapowiadał się przepięknie. Michał wsiadł do pociągu pełen wiary w sukces tej wyprawy. Dyrektor obiecał mu nie tylko dużą premię, ale i awans, jeśli wszystko zostanie załatwione po jego myśli. W miarę przebytych kilometrów niebo pochmurniało, a Michała zaczęły nachodzić dziwne, niepokojące myśli. Odegnał je jednak i z wrodzoną sobie energią wysiadł na stacji będącej celem jego podróży. Zgodnie z umową czekał tam na niego woźnica, który szybko zabrał bagaże i zaprowadził Michała do powozu.
Kiedy ruszyli rozpadało się na dobre. Pomimo wczesnych godzin popołudniowych zrobiło się ciemno. Wreszcie dojechali do mostu i wtedy stało się coś bardzo dziwnego. Konie same zatrzymały się i zaczęły nerwowo rżeć. Michał zapytał woźnicy, co się właściwie dzieje. Odpowiedź, jaką usłyszał, była całkowicie nie do przyjęcia dla jego ścisłego, racjonalnego umysłu.
-Konie zjawy się boją!
-Jakiej zjawy?
- Tej, co mostu pilnuje. Guwernantki, co się na własne życie targnęła, ot, co!
Michał przeklął w duchu ciemnotę i zabobon panujące nad umysłem woźnicy i zapytał, co zamierza robić w tej sytuacji. Woźnica odparł, że koni żadną miarą zmusić się nie da i przez most nie przejadą. Zaproponował inną drogę do majątku. Trzeba jeszcze godzinę z okładem jechać, ale droga spokojniejsza.
Dobre wychowanie i wrodzona uprzejmość zaważyły na decyzji Michała. Postanowił przejść pozostałą część drogi pieszo, aby nie ambarasować gospodarzy tak późnym pojawieniem się w ich domu. Zapytał woźnicy, ile zajmie mu droga na piechotę - około 15 do 20 minut - chyba, że Pan inżynier ducha spotka, to szybciej - zażartował woźnica.
Deszcz padał intensywnie, w dodatku wzmógł się wiatr, ale Michał, niezrażony pogodą, ruszył przed siebie. Woźnica nic nie powiedział, tylko przeżegnał się i pojechał drogą okrężną.
Przez pierwsze minuty Michał szedł spokojnie. W pewnym momencie zauważył kobietę idącą skrajem drogi. Nagle postać wykonała nerwowy ruch i wpadła do kanału melioracyjnego. Michał, niewiele myśląc, zaczął biec w tę stronę. Gdy znalazł się w miejscu jej zniknięcia i zajrzał w głąb kanału, stwierdził, że nikogo tam nie ma. Stanął jak wryty i zaczął bezradnie rozglądać się dookoła.
Nagle ujrzał tę samą kobietę po drugiej stronie drogi. Była młoda, bardzo ładna i gestem zachęcało go, by podszedł. Michał ruszył w jej kierunku i kiedy był już niemal na wyciągnięcie ręki, kobieta rozpłynęła się w powietrzu, a Michał usłyszał tylko przerażający, szyderczy śmiech.
Spełniły się słowa woźnicy, Pan inżynier dotarł do domu swoich gospodarzy w tempie znacznie szybszym niż dwadzieścia minut. Biegnąc zauważył, że w oknach palą się światła, ale był zbyt przerażony, aby zapukać - wtargnął do domu z wielkim impetem.
W przedsionku pojawił się starszy mężczyzna, którego postawa i spojrzenie nie pozostawiały wątpliwości, iż jest panem tego domu. Michał oprzytomniał na tyle, aby się przedstawić.
- Przecież wysłałem po Pana na stację Macieja!
Michałowi nie pozostało nic innego, jak tylko krótko opisać historię z mostem i opornymi końmi, część dotyczącą kobiety przemilczał. Jednak gospodarz nie dał za wygraną i zapytał wprost - czy pan się czegoś przestraszył? Michał przytaknął, czując jednocześnie, jak jego policzki zalewa fala wielkiego ciepła.
Gospodarz pokiwał tylko głową i wykrzyknął:
- Najświętsza Panienko czy to się nigdy nie skończy?
Jak spod ziemi wyłoniła się służąca, która zaprowadziła Michała do pokoju, gdzie mógł ogarnąć się nieco przed kolacją.
Po bardzo pokrzepiającej kolacji pan domu zaproponował Michałowi rozmowę w gabinecie, gdzie po kilku kieliszkach wyznał:
- Kobieta, którą pan widział to guwernantka z sąsiedniej posiadłości, a właściwie jej nieszczęsna dusza, która nie potrafi zaznać spokoju. Wstyd przyznać, ale to mój rodzony brat zbałamucił dziewczynę, a kiedy się nią znudził, to porzucił dla innej. Biedaczka nie wytrzymała tego zawodu i z rozpaczy utopiła się skacząc z mostu, przed którym konie się cofnęły. Wzywaliśmy księdza, ale to nic nie dało. Przykro mi, że pan doświadczył takich okropności. Uważam siebie za trzeźwo myślącego człowieka, ale Michale drogi, powiedz, jak to wyjaśnić przy pomocy "szkiełka i oka"?
Michał wrócił do domu z kontraktem w ręku, pewnym awansem i kompletnym zamętem w głowie. Nie mógł bowiem odpędzić myśli o duchu, który swoim pojawieniem się wstrząsnął światopoglądem i przekonaniami, który zadrwił z niego! Michał zmienił się bardzo, co odegrało kolosalną rolę w jego późniejszym życiu. Zwłaszcza, że jego ukochany Marszałek Piłsudski również żywo interesował się spirytyzmem…
Źródło: biuro-duchow.blog.onet.pl</field>
  </doc>
  <doc>
    <field name="id">79</field>
    <field name="title">haarp-i-pranie-mozgu</field>
    <field name="datawydarzenia">1976 r</field>
    <field name="miejsce">na Alasce</field>
    <field name="description">Po obu stronach żelaznej kurtyny wyrosły enigmatyczne struktury - krewniacy legendarnego HAARP. Ich twórcom zarzuca się potajemne testowanie mechanizmów kontroli myśli i manipulacji pogodą. Już w czasie zimnej wojny obawiano się, że Sowieci mogą za ich pomocą zniewolić umysły mieszkańców Zachodu. Miał im to ułatwić tajemniczy "rosyjski dzięcioł"...
W południowo-wschodniej części Alaski, niedaleko miejscowości Gakona, na terenie należącym do Sił Powietrznych USA zbudowano sieć stu kilkudziesięciu nadajników. Ten futurystyczny kompleks wchodzi w skład głośnego systemu HAARP (pol. Programu aktywnych badań zorzy po zastosowaniu wysokich częstotliwości). To wojskowo-akademickie przedsięwzięcie, choć w pełni jawne, budzi silne kontrowersje. Zwolennicy alternatywnych teorii utrzymują, że to potężna broń przyszłości nastawiona na masowe "pranie mózgów". Mało kto wie, że nim na początku lat 90. uruchomiono HAARP, podobny kompleks od kilku lat działał już pod Niżnym Nowgorodem.
Wszystkie twarze HAARP
HAARP stanowi rozbudowane przedsięwzięcie. Słynne nadajniki to tylko jeden z jego elementów o nazwie IRI (ang. Ionospheric Research Instrument), którego oficjalnym celem jest badanie jonosfery - górnej warstwy atmosfery złożonej ze zjonizowanego gazu. Rolą "anten" jest wysyłanie w górę silnych sygnałów o częstotliwości 2,8 - 10 MHz. Zakres celów programu jest szeroki. Jednym z jego głównych zadań jest rozwój nowych technik komunikacyjnych i inwigilacyjnych. Projekt przedstawiany jest jako całkowicie bezpieczny dla środowiska.
Krytycy są innego zdania. Według nich emitowane oddziaływanie może nie tylko zakłócić porządek w atmosferze, ale też zalać nas częstotliwościami oddziałującymi na mózg. Grażyna Fosar i Franz Bludorf w książce "Czarodziejski śpiew" piszą, że jonosfera jest jak ogromne lustro, od którego odbijają się wysyłane z Ziemi fale radiowe. Przy doborze odpowiednich metod i częstotliwości HAARP może według nich przemienić się w wielką maszynę do manipulowania myślami: "Ogromne rzesze ludzi mogą znaleźć się pod wpływem narkotyku, który nie szkodzi ciału i nie da się wykryć za pomocą badań chemicznych. Może natomiast uśpić wszystkich, wprowadzając w stan bardzo dobrego samopoczucia" - piszą autorzy dodając, że ludzie mogą w ten sposób stać się podatniejsi na sugestię.
Nick Begich Jr - syn deputowanego do Izby Reprezentantów i publicysta zajmujący się HAARP - zebrał tysiące stron dokumentów i wiele specjalistycznych opinii mających uświadomić społeczeństwu, że to, co dzieje się pod Gakoną jest rozwinięciem planów manipulacji atmosferą, o których mówi się od drugiej połowy ub. wieku. Z materiałów wynika, że podobne urządzenia mogą nie tylko zakłócać łączność na dużych dystansach, ale też wpływać na samopoczucie jednostek. Uczeni, z którymi kontaktował się Begich przestrzegali z kolei, że generowanie turbulencji w jonosferze może skutkować zmianami w ziemskim polu magnetycznym oraz w niższych warstwach atmosfery.
Spekuluje się, że wpływając na wartości ciśnienia atmosferycznego HAARP może wywołać anomalie pogodowe o trudnych do przewidzenia następstwach. Kierownictwo programu dba jednak o otwartość i odcina się od tego typu zarzutów dodając, że eksperymenty nie zakłócają przyrodniczej równowagi, a jonosfera nieustannie narażona jest na znacznie silniejsze naturalne oddziaływania z kosmosu. Od czasu do czasu odludna placówka organizuje nawet "dni otwarte", a na jej oficjalnej witrynie można znaleźć sprostowanie wszystkich teorii spiskowych. Jednak na długo przed tym, jak Amerykanie zaczęli bać się HAARP, ich niepokój wzbudzał nadający zza żelaznej kurtyny "dzięcioł".
Dzieje "rosyjskiego dzięcioła"
W 1976 r. zachodni krótkofalowcy wykryli dziwne sygnały, które przywodziły na myśl stukot dzięcioła. Szybko ustalono, że pochodzą one ze Związku Radzieckiego. Generowane przez nie zakłócenia wywołały wiele skarg i teorii spiskowych. O tym, jak do tego podchodzono świadczy fragment z "New York Timesa": "W ostatnich miesiącach wykryto […] sygnał radiowy nadawany z ZSRR. Jest tak potężny, że zakłóca pracę urządzeń telekomunikacyjnych na całym świecie. Dr Zaret obawia się, że może on stwarzać zagrożenie dla człowieka […] mając negatywny wpływ na centralny układ nerwowy. Nie wiadomo do jakich celów używają go Sowieci".
Wspomniany doktor to Milton Zaret - jeden z pierwszych uczonych, który ostrzegał przed zgubnymi skutkami promieniowania mikrofalowego. Jego wnioski na temat "rosyjskiego dzięcioła" wpisywały się w nurt lekkiej paniki, której uległy nawet media. David Brinkley - znany amerykański dziennikarz telewizyjny - relacjonował: "Nikt z nas nie wie, co o tym sądzić, ale mówi się, że radziecki rząd stara się eksperymentować z modulowaniem ludzkich zachowań za pomocą oddziaływań elektronicznych".
Strach przed "maszyną do prania mózgu", która pozwalałaby Rosjanom na zdalne sterowanie zachodnim społeczeństwem, pogłębiali uczeni. Dr Andrew Michrowski - konsultant Kanadyjskiego Departamentu Stanu mówił: "Od października 1976 r. Sowieci emitują z licznych nadajników sygnały o niskiej częstotliwości. Odpowiadają one rytmowi fal mózgowych osób rozdrażnionych lub pogrążonych w depresji. […] Ustalono, że mają one charakter psychoaktywny (tj. mogą wywołać reakcję psychiczną lub wyciszenie). […] Rosjanie są na granicy odkrycia technologii, która sprawi, że bomby staną się nikomu niepotrzebne".
Twierdzono, że szkodliwe sygnały nadawane były z kilku miejsc w ZSRR. Pojawiły się też opinie, że przy pomocy tej samej techniki mogły zostać wywołane anomalie pogodowe, które na początku lat 80. doprowadziły do niszczycielskiej działalności El Nino. Teorie powtarzano do końca dekady, kiedy "dzięcioł" stał się mniej aktywny i pewnego dnia zamilkł. Dopiero po upadku Związku Radzieckiego okazało się, że problematyczny sygnał pochodził z pozahoryzontalnego radaru Duga-3 zlokalizowanego niedaleko Czarnobyla, który po tamtejszej katastrofie został wycofany z użytku. Niewielu zdawało sobie jednak sprawę, że od kilku lat działał już rosyjski odpowiednik HAARP.
Anteny zagłady
Niedaleko Wasilsurska (obwód niżnonowogrodzki) leży pierwowzór instalacji spod Gakony otwarty kilkanaście lat przed upadkiem ZSRR. To Wielofunkcyjny Radioprojekt Sura, który ma identyczne przeznaczenie, co HAARP i tak jak on obejmuje charakterystyczny las nadajników (oficjalnie ma jednak większe "osiągi"). Podobne kompleksy zajmujące się badaniem jonosfery powstały też w innych miejscach na świecie, m.in. w norweskim Ramfjordmoen oraz niedaleko wsi Two Rivers na Alasce, gdzie znajduje się siedziba projektu HIPAS.
Obawy Begicha, którego książka sprzedała się w ponad 100 tys. egzemplarzy, opierały się o długoletnie tajne plany wykorzystania technologii pokrewnej HAARP do sterowania ludźmi i pogodą (jej podstawy wywodzą się ponoć z prac Nikoli Tesli). Istnieje prawdopodobieństwo, że kiedyś może uda się wcielić je w życie, choć nie wiadomo, czy na chwilę obecną jest to osiągalne. Z drugiej strony podkreśla się, że HAARP może być cały czas w fazie rozbudowy, choć w latach kryzysu jego losy pozostają niepewne.
Internet znacznie przyczynił się do rozpropagowania "czarnej legendy" projektu, w której trudno oddzielić fakty od fikcji. Być może najtrafniej cele kompleksu podsumowała jedna z liderek ruchu anty-HAARP (bo i takie istnieją) twierdząc, że manipulujący jonosferą naukowcy "są jak chłopcy, którzy znaleźli ostry patyk i kłują nim w tyłek śpiącego niedźwiedzia, chcąc zobaczyć jak zareaguje…".
_______________________
Cytaty pochodzą z:
G. Fosar, F. Bludorf, Czarodziejski śpiew, 2009.
J. E. Smith, HAARP - The Ultimate Weapon of Conspiracy, 1998.</field>
  </doc>
  <doc>
    <field name="id">80</field>
    <field name="title">horror-nad-pascagoula</field>
    <field name="datawydarzenia">11 października, 1973 r, 2011 r</field>
    <field name="miejsce">na Okinawie, w Korei, na Calvina</field>
    <field name="description">40 lat temu doszło do incydentu, który wstrząsnął amerykańską opinią publiczną. 11 października 1973 r. do biura szeryfa hr. Jackson zgłosiło się dwóch mężczyzn twierdząc, że padli ofiarą… porwania przez kosmitów. Wygląd istot był tak odrażający, a przebieg zdarzenia tak nagły, że młodszy ze świadków przypłacił to załamaniem psychicznym. Obcy przypominali "słupy" z pomarszczonej skóry. W miejscu nosa i uszu mieli cienkie stożkowate wyrostki…
Przygoda Charlesa Hicksona i Calvina Parkera odbiła się głośnym echem. Choć przypominała scenę z horroru science-fiction była wiarygodna, gdyż obaj mężczyźni - ofiary uprowadzenia przez dziwne istoty, zaraz po tym zdarzeniu - jeszcze nie w pełni świadomi tego, co zaszło - stawili się w biurze szeryfa, szukając pomocy.
Astronom dr J. Allen Hynek (1910-86), który prowadził badania nad UFO z ramienia Amerykańskiej Armii orzekł: "Nie mam wątpliwości, że ci ludzie doświadczyli czegoś realnego i przerażającego". Parker i Hickson, którzy stali się mimowolnymi bohaterami mediów, długo nie mogli dojść do siebie. Ten pierwszy prawdopodobnie nigdy nie odzyskał psychicznej równowagi. Co tak wstrząsającego było w tym doświadczeniu, że doprowadziło ich do takiego stanu?
Hickson i Parker idą na ryby
Wszystko zaczęło się w czwartek 11 października 1973 r. nad brzegiem rzeki Pascagoula (stan Missisipi). Charles Hickson (lat 42) i Calvin Parker (lat 19), którzy pracowali razem w miejscowej stoczni i byli zapalonymi wędkarzami, postanowili wybrać się wieczorem na starą przystań, by trochę połowić. Hickson znał Parkera od dziecka, gdyż kiedyś przyjaźnił się z jego ojcem. 19-latek był z kolei rówieśnikiem i przyjacielem syna Hicksona, który w tym czasie służył na Okinawie. Tamtego feralnego dnia, jak wspominał w zapiskach starszy ze świadków, ryby nie chciały brać.
Cały dziwaczny spektakl rozegrał się tuż po zmierzchu - nagle i bez zapowiedzi. Obaj mężczyźni relacjonowali, że usłyszeli "świst", po czym w odległości zaledwie kilku metrów zobaczyli opadającą ku ziemi "masę". Okazało się, że to latający pojazd emanujący niebieskawą poświatą. Parker już wówczas spanikował: "Zerknął w moją stronę, rozpaczliwie oczekując jakiegoś wyjaśnienia" - pisał Hickson.
Ten weteran wojny w Korei, odznaczony za odwagę, sam miał nadzieję, że to "coś" zaraz zniknie, będą mogli dostać się do samochodu i wynieść się stamtąd w try miga. UFO kształtem przypominało "ściętą" z jednej strony piłkę do amerykańskiego futbolu i miało ok. 2,5 m wysokości. Nie dobiegały od niego żadne dźwięki. W pewnym momencie w kadłubie futurystycznej maszyny pojawił się otwór, z którego wystrzeliło jaskrawe światło. Horror miał się jednak dopiero rozpocząć: "Ciarki mnie przechodzą, kiedy przypominam sobie te trzy istoty, które stamtąd wyszły…" - pisał Hickson.
"Zaraz zgłupieję!"
Ok. 22:00, już po wszystkim, dwaj spanikowani wędkarze tłukli się po mieście Pascagoula w poszukiwaniu telefonu, z którego chcieli zadzwonić na policję albo do mediów. Hickson walił do drzwi Missisipi Press, ale nie zastał redaktora dyżurnego. Mężczyźni telefonowali też do bazy lotniczej Keesler AFB, mówiąc dyspozytorce, że niedające się opisać istoty zaciągnęły ich siłą na pokład UFO. Ta odpowiedziała jednak, że "Amerykańskie Lotnictwo nie zajmuje się takimi sprawami".
Silny szok sprawił, że z Parkerem było coraz gorzej. Ok. 22:30 świadkowie siedzieli już w biurze szeryfa hr. Jackson, w pomieszczeniu z rejestratorem dźwięku. Oczekując na oficera, prowadzili ożywioną rozmowę. Parker psychicznie rozpadał się na oczach kolegi: "Będę musiał iść do domu i wziąć coś na nerwy albo iść do doktora. Nie wytrzymam. Zaraz zgłupieję" - mówił Hicksonowi.
Nie wiedzieli, że są nagrywani. Ich pełen emocji dialog o tym, co stało się, gdy znaleźli się na pokładzie UFO świadczył, że nie zmyślali. Kiedy o sprawie zrobiło się głośno, Hickson przeszedł również pozytywnie test na wykrywaczu kłamstw. Jego relacja obiegła Amerykę, odnawiając pytania o realność zjawiska porwań przez obcych. Sprawa znad Pascagouli była bowiem nie tylko w miarę wiarygodna. Także w kwestii "dziwaczności" był to prawdziwy "top".
"Całe ciało mieli w zmarszczkach"
Siedząc u szeryfa Hickson zaczął się zastanawiać, czy dziwny obiekt mógł ich napromieniować, jednak obdukcja niczego nie wykazała. Parker incydent z 11 października przypłacił jednak załamaniem nerwowym, z którym długi czas się borykał. Był tak przerażony, że hipnotyzerzy nie mogli opanować jego reakcji podczas prób "cofnięcia" do momentu uprowadzenia. Ale co wówczas się stało, że doprowadziło go do takiego stanu?
Oddajmy głos Hicksonowi: "Może gdyby te istoty bardziej przypominały ludzi, nie byłoby to dla mnie takim wstrząsem - mówił. Ich głowy wydawały się wyrastać wprost z korpusów, a w miejscu nosów sterczało coś ostrego o długości 5 cm. Podobne rzeczy wystawały w miejscach, gdzie powinni mieć uszy. Ich ramiona nie różniły się od naszych z tym wyjątkiem, że były dłuższe. Dłonie przypominały jednopalczaste rękawice z kciukiem, a nogi były jakby złączone…".
Koszmaru dopełniała szara i nieprzyjemna, słoniowa - jak to określił Parker - skóra istot. Była mocno pomarszczona. Wystające z głów obcych ruchome wypustki wyglądały na "receptory" bodźców. Poniżej nich znajdowała się pozioma szpara - być może usta. Istoty poruszały się w dziwny mechaniczny sposób i Parker zasugerował nawet, że mogły to być "automaty". Nie chodziły, ale w jakiś sposób unosiły się nad ziemią. Świadkowie nie umieli tego wyjaśnić.
Wielkie oko
Hickson dodał, że w momencie pojawienia się istot poczuł coś w rodzaju paraliżu. Kątem oka dostrzegł, że jego przerażony towarzysz mdleje. Po chwili dwa półtorametrowe humanoidy pochwyciły go za ręce. Jakikolwiek opór był niemożliwy. 42-latek został zaciągnięty na pokład obiektu razem z Parkerem: "Kiedy prowadzili nas do środka przypomniałem sobie różne historie o dziwnych zaginięciach i pomyślałem, czy nas też to czeka" - wspominał Hickson.
W jego głowie trwała gonitwa myśli i przez chwilę czuł się jak na wojnie. Myślał nawet, że lepiej, by istoty nie męczyły go, ale zabiły od razu. Wnętrze obiektu okazało się niezwykle jasne. W pewnym momencie Hickson zobaczył jak ze ściany wysuwa się "urządzenie" przypominające "wielkie oko" - coś w rodzaju metalowej kuli umieszczonej w krysztale: "Zatrzymało się w odległości ok. 15 cm od mojej twarzy, […] przez chwilę tkwiło nieruchomo, po czym zaczęło się przemieszczać w dół i w górę, wzdłuż mojego ciała" - wspominał.
Niedługo potem Hickson został odprowadzony w stronę wyjścia. Kiedy istoty postawiły go na ziemi w miejscu, skąd został zabrany, upadł. Stojący niedaleko Parker wyglądał strasznie: "Mój Boże, co oni mu zrobili - pomyślałem, patrząc na Calvina, który stał zszokowany z rozpostartymi rękoma. […] Potrząsnąłem nim dość mocno. Rozluźnił się i padł na ziemię, wyjąc. Minęło kilka minut zanim uświadomił sobie kim jestem" - wspominał starszy ze świadków. Obiekt z istotami oddalił się tymczasem ze świstem.
Wciąż nikt nie wie, co się stało
Incydent z 11 października ufolodzy próbowali "uzupełniać" przy pomocy kontrowersyjnej metody, jaką jest regresja hipnotyczna. Pozwala ona pozornie cofać się do wybranego momentu w przeszłości danej osoby, ale według krytyków może również inicjować fałszywe wspomnienia. Jakby nie było, Parkera, który po porwaniu przez UFO musiał być hospitalizowany ze względu na załamanie nerwowe, nie dało się długo utrzymać w transie, gdyż na wspomnienie traumatycznego zdarzenia reagował histerią.
Sesje hipnozy obu świadków zarejestrowano na taśmie. Hickson ujawnił niewiele więcej poza to, co świadomie pamiętał. Szczególnie poruszające były jednak jego słowa o wyglądzie zewnętrznym i zachowaniu ufonautów. Wspominał m.in., że widoczne na ich głowach ruchome "wyrostki" czasami chowały się w czaszkach. Mężczyźnie po bliskim spotkaniu pozostała też dziwna blizna - silnie krwawiące "wkłucie", które pojawiło się w miejscu, gdzie po raz pierwszy poczuł "uścisk" obcego.
Dr Hynek, który pracował m.in. przy słynnym Projekcie Blue Book - inicjatywie Amerykańskiej Armii, której celem było badanie zjawiska UFO - przybył do Pascagouli 48 godzin po przygodzie Parkera i Hicksona. Po analizie ich przypadku stwierdził w oświadczeniu dla mediów, że nie widzi powodów, by nie wierzyć w to, co mówią. Podobnego zdania był prof. James A. Harder - badacz UFO i wykładowca z Uniwersytetu Berkeley.
Ustalono ponadto, że 11 października dziwne obiekty latające w rejonie Pascagouli obserwowało wielu ludzi (w tym policjant), choć samego zajścia z udziałem dwóch wędkarzy nikt inny nie widział. Hickson stał się wkrótce bohaterem mediów. Pojawiał się w popularnych talk showach i na konwentach ufologicznych. Nigdy nie zmienił swojej wersji historii, choć dodawał, że przydarzyło mu się potem kilka innych dziwnych incydentów z UFO. Do końca życia utrzymywał, że to, co przeżył, było prawdą. Zmarł we wrześniu 2011 r. w wieku 80 lat.
Parker stronił od występów publicznych, gdyż spotkanie z obcymi silnie odbiło się na jego psychice. Załamanie, które przeszedł wprowadziło zamęt w jego życiu rodzinnym i zawodowym. Starał się o przyjęcie do wojska, ale odrzucono go ze względu na stan nerwów. Dziś nie wiadomo, co się z nim dzieje. Oprócz tego obu świadków z Pascagouli poddano badaniom psychologicznym, nie stwierdzając u nich żadnych "odchyleń od normy". Od 1973 r. nikt nie potrafi jednak wyjaśnić, co naprawdę przydarzyło im się tamtego wieczora…
________________________
Cytaty pochodzą m.in. z:
Hickson C., Mendez W., "UFO Contact at Pascagoula", Gautier 1987 (wyd. polskie jako "UFO nad Pascagoulą", Białystok 1994).</field>
  </doc>
  <doc>
    <field name="id">81</field>
    <field name="title">iluzja-mnie-nakreca</field>
    <field name="datawydarzenia">2003 r, w 1973</field>
    <field name="miejsce">w Wielkiej Brytanii, na Brooklynie, w Wietnamie, w Paryżu</field>
    <field name="description">Harry Houdini zmarł przez magię
Harry Houdini zmarł przez magię, podobnie jak trzeci bohater Blaine’a, Wielki Regurgitator, Hadji Ali. Czy chce być następny? – Nie – zapewnia z uśmiechem. – Z punktu widzenia statystyki moje szanse są coraz mniejsze, to fakt. Im człowiek starszy, tym mniejsze szanse. Ale ja stawiam na siebie.
Jego być może najbardziej ryzykowny wyczyn to połknięcie wielu litrów wody, a potem nafty. Wyrzuca z żołądka naftę, podpala ją, następnie wyrzuca wodę i gasi ogień. Dokładnie coś takiego zabiło Hadji Alego. – Jeśli węglowodory ropopochodne zaczną krążyć po organizmie to pojawi się zagrożenie nowotworem – przyznaje. - Liczę, że nauka mnie wyprzedzi.
Co ma na myśli? - Ali zmarł na skutek powikłań po zapaleniu oskrzeli, gdy do płuc dostało mu się trochę nafty. Dziś mamy antybiotyki, więc jeśli i mnie przytrafi się coś takiego, na pewno nie padnę trupem na miejscu, jak on.
Innymi słowy, jeśli dostanie raka, to ma nadzieję, że do tej pory ludzkość będzie potrafiła leczyć nowotwory.
Jego ulubiony wyczyn to ten, który przyniósł mu rozgłos w Wielkiej Brytanii. W 2003 roku dał się zamknąć na 44 dni w klatce zawieszonej nad Tamizą, w sąsiedztwie Tower of London. – To było piękne, poetyckie, intensywne, przerażające doświadczenie. Nie wiedziałem co się będzie działo.
A działo się sporo: ludzie obrzucali go wyzwiskami i jedzeniem. Ktoś wysłał w górę zdalnie sterowany zabawkowy helikopter, by drażnić go cheeseburgerem. Prymitywni, podpici pyskacze wykrzykiwali złowrogie epitety, ktoś złośliwy odciął przewód, którym dostarczano mu wodę. Choć obudził w londyńczykach najgorsze instynkty, Blaine twierdzi, że tańczyli dokładnie tak, jak im grał. – Wydaje mi się, że to była naturalna reakcja. Widzowie nie wiedzieli, czy to się dzieje naprawdę, czy nie oszukuję, po kryjomu nie podjadam i nie wymykam się z klatki. Mieli niezły mętlik w głowach.
Prawdę mówiąc nie było na co patrzeć, ot, facet w klatce. – Bez ich reakcji nie byłoby wyczynu – wyjaśnia. – Byli tam moi znajomi, którzy mieli rzucać we mnie czym popadnie, na wypadek gdyby nikomu z widzów nie przyszło to do głowy, gdyby nie wystąpiła naturalna reakcja.
W takim razie musiał być w zachwycony, gdy wśród gapiów pojawił się Paul McCartney. – Podobno wydzierał się na mnie, ale stał na brzegu Tamizy, ja nawet nie wiedziałem, że tam jest.
Świadkowie donosili, że były Beatles kazał spadać jakiemuś fotoreporterowi. Powiedział: ”Słuchaj, facet, przyszedłem zobaczyć tego głupiego ch...”. Blaine śmieje się. - Ach, więc jednak to powiedział? Bo gdy go o to pytałem, mówił że nie.
Tak czy inaczej, przysporzyło mu to rozgłosu.
Jeśli w tym wyczynie nie chodziło wyłącznie o uwagę, to co go motywowało? – Mówiąc krótko, poszczę od 11 roku życia – tłumaczy. – Bardzo wcześnie przeczytałem ”Siddharthę” Hermanna Hessego. Mama mi to przeczytała. Zaintrygowało mnie, że potrafił tak długo wytrzymać bez jedzenia. Zastanawiałem się, czy i ja dałbym radę, w końcu zacząłem eksperymentować.
Blaine urodził się w 1973 na Brooklynie i tam dorastał. Wychowywała go matka, Patrice White, rosyjska Żydówka. Nieobecny w jego życiu ojciec, William Perez, pochodzenia włosko-portorykańskiego, był weteranem wojny w Wietnamie. Blaine wspomniał kiedyś, że ojciec zmarł po przedawkowaniu heroiny.
Czteroletniego Davida tak bardzo zachwycił uliczny iluzjonista, że chłopiec zaczął go naśladować, próbując kopiować triki. Gdy nieco podrósł, przeczytał o wyczynach Houdiniego i zaczął sprawdzać jak długo jest w stanie wstrzymać oddech. – Jako dzieciak myślałem, że był jakimś nadczłowiekiem. Później zrozumiałem, że nie ma nadludzi. On po prostu wymagał od siebie więcej, niż normalnie.
Przyciśnięty nieco mocniej, Blaine opowiada historię, która brzmi znajomo. – Urodziłem się ze stopami wygiętymi do środka – mówi, mając na myśli wadę wrodzoną o nazwie stopa końsko-szpotawa, która wymagała modelowania kształtu kończyn za pomocą specjalnych szyn. Był też astmatykiem, ale niesamowicie zdeterminowanym. – Byłem w drużynie pływackiej. Wstrzymywałem oddech, żeby dotrzymać tempa innym dzieciakom. Przepływałem całą długość basenu w ogóle nie oddychając, co pozwalało zaoszczędzić sporo czasu. Wydawało mi się to naturalne.
Mniej więcej już w tym czasie nie rozstawał się z kartami. – Karty idealnie leżały mi w ręce - mówi. Oprócz iluzji i wstrzymywania oddechu, przeprowadzał głodówki. – Nie umiem wytłumaczyć dlaczego to takie niesamowite. Mózg pracuje wtedy inaczej. To jak specjalna moc, kontrolujesz swoje ciało.
Gdy tak opowiada, uświadamiam sobie, że zaczął się głodzić w tym czasie, gdy wraz z matką i jej nowym mężem przeprowadził się do New Jersey. Brzmi zupełnie jak moja znajoma, anorektyczka, która tłumaczy, że odmawiała przyjmowania pokarmów, bo dawało jej to poczucie kontroli nad własnym życiem w okresie burzliwego dzieciństwa.
Czy tak było w jego przypadku? – Nie – ucina krótko. Widać, woli przedstawiać to jako podróż duchową. – Czytałem o joginach i Gandhim. Mówili, że głodowanie jest niesamowite. Dopiero gdy dojdzie się do 10 dni bez jedzenia, człowiek przekonuje się, że tak jest naprawdę.
W tej chwili czyta m.in. ”Ewangelię w skrócie” Lwa Tołstoja i ”Dhammapada”, zbiór mów Buddy. Czyżby człowiek, który żyje z oszukiwania innych, szukał prawdy? – W tym cała ironia.
Jako chłopiec przeczytał opowiadanie Franza Kafki pt. ”Głodomór”, o człowieku, który głodzi się na pokaz. Kafka patronował mu, gdy na 44 dni zamknął się bez jedzenia w klatce z pleksiglasu. Po tym wyczynie trafił do szpitala z ”niewielkim uszkodzeniem organów”. Taka głodówka musiała mu zaszkodzić. Czy nie obawia się, że jego organizm zbuntuje się po sześćdziesiątce? – Myślę, że znacznie wcześniej. Podejrzewam, że mam jeszcze z dekadę, zanim... – wydaje odgłos psującej się maszyny. – Zanim coś pójdzie nie tak.
Tak ekstremalne podejście do sztuki wyjaśnia dlaczego jego rywale - Criss Angel, Troy i Dynamo - nie robią na nim wrażenia. Wszyscy oni wykorzystują efekty specjalne, techniki filmowania pod różnymi kątami i inne wspomagacze, dzięki którym w telewizji ich sztuczki wyglądają fantastycznie, ale na żywo już nie tak bardzo. – Nie podoba mi się to. Lubię triki, które wyglądają autentycznie.
Czy jego obsesja nie utrudnia mu znalezienia życiowej partnerki? – Łatwo nie jest, to fakt. Każdy iluzjonista ma ten dylemat - przyznaje. - Tak jak komicy, iluzjoniści często są samotni. Najlepiej czują się w towarzystwie innych iluzjonistów. Mogą godzinami rozprawiać o tym, co ich fascynuje, czyli o iluzji – wyjaśnia.
To chyba nie jest najlepszy przepis na zdrowe życie miłosne. – Ha, dokładnie!
Blaine spotykał się z kilkoma znanymi kobietami, ale żaden z tych związków nie przetrwał. Ma trzyletnią córeczkę z byłą narzeczoną, Alizee Guinochet, mieszkającą w Paryżu. – Myślę, że człowiek zawsze jest sam – stwierdza filozoficznie. – Jeśli twoje życie obraca się wokół tego co robisz, trudno nie zaplątać się w tę sieć.... w to, w co się zaplątałeś.
O iluzji myśli bez przerwy. W dzieciństwie sztuka iluzji dawała mu poczucie siły, potem uczyniła go bogatym i sławnym. Chroni go, gdy jest wśród obcych, pozwala odciąć się od tych, którzy próbują za bardzo się zbliżyć. Nie potrafi od tego uciec, z resztą i tak bałby się to zrobić.
- Iluzja mnie nakręca. To moje ulubione zajęcie, mógłbym to robić w dzień i w nocy. To mój ratunek, prawie. To jak medytacja. Nie wiem, co bym zrobił bez iluzji.
Tak wygląda rzeczywistość wielkiego iluzjonisty. Jedyne, co może zrobić, to kontynuować poszukiwania i przesuwać ekstremum. David Blaine nie narzeka, kocha to co robi, ale zna siebie na tyle dobrze, by to nazwać. – Robię sobie krótkie przerwy, ale tak naprawdę to całe moje życie. Iluzja to jedyne, o czym myślę. To moja obsesja, przymus. To mój nałóg.</field>
  </doc>
  <doc>
    <field name="id">82</field>
    <field name="title">jackowski-znalazl-spodnice-iwony-wieczorek</field>
    <field name="datawydarzenia"></field>
    <field name="miejsce">w Gdańsku</field>
    <field name="description">W ponurym zakątku parku pod stertą gałęzi obok mrocznego kanału, zaledwie 500 metrów od miejsca, gdzie jeszcze żywą widziano Iwonę Wieczorek, leżał w zaroślach zbutwiały granatowy materiał. Nie jest wykluczone, że to kawałek spódnicy zaginionej trzy lata temu dziewczyny. Takiego zatrważającego odkrycia dokonał znany jasnowidz Krzysztof Jackowski!
Czy to kolejny przełom w poszukiwaniach zaginionej trzy lata temu dziewczyny? Tym razem do sprawy po raz kolejny przyłączył się jasnowidz Krzysztof Jackowski, który już wcześniej angażował się w poszukiwania gdańszczanki. - Mam w domu rzeczy Iwony, bardzo często o niej myślę - mówi Krzysztof Jackowski. W dniu zaginięcia Iwona miała na sobie białą bluzkę w granatowe paski, a także granatową spódnicę. Na fragment podobnego ubrania Krzysztof Jackowski natrafił w pobliżu miejsca, gdzie po raz ostatni widziano dziewczynę.
Granatowy materiał oznaczony jest metką firmy odzieżowej Reserved. W rozmowie z "Dziennikiem Bałtyckim" matka Iwony mówi, że jej córka w dniu zaginięcia miała na sobie spódniczkę właśnie tej firmy. - Zbutwiałe kawałki materiału leżały w zaroślach w pobliżu ul. Morskiej - opowiada jasnowidz. - Przekazałem je policji. Być może są to przypadkowe rzeczy, jednak matka Iwony nie wykluczyła, że taka spódnica mogła należeć do jej córki.
Na miejsce przyjechała policja, która zabezpieczyła znalezisko i wszczęła poszukiwania. Pobliski teren przeszukał pies tropiący, sprawdzono też dwa kanały wodne, które się tam znajdują. Niestety bezskutecznie. - Policjanci pojechali na miejsce i zabezpieczyli do dalszych badań rzeczy wskazane przez mężczyznę - mówi Michał Sienkiewicz z Komendy Wojewódzkiej Policji w Gdańsku.
Policja nie natrafiła jednak na żaden inny ślad, który mógłby pomóc w rozwiązaniu zagadki zaginięcia Iwony Wieczorek. Nie wiadomo też nadal, czy spódnica należała do dziewczyny. Na wyniki badań trzeba będzie poczekać. Jeśli okaże się, że to ubranie Iwony, wszystko wskazuje na to, że mogło wydarzyć się tutaj najgorsze.
W lipcu trzy lata temu Iwona przepadła bez śladu, kiedy wracała z jednej z sopockich dyskotek. Była tam ze znajomymi. Między młodymi ludźmi doszło do konfliktu i prawdopodobnie dlatego Iwona zdecydowała się wrócić do domu. Ślad po niej przepadł tam, gdzie po raz ostatni zarejestrowało ją oko kamery miejskiego monitoringu, czyli w pobliżu wejścia na plażę nr 63 w gdańskim Jelitkowie.
Już niedługo mogą wyjść na jaw kolejne fakty, które pomogą w końcu rozwiązać zagadkę zaginięcia Iwony Wieczorek. Wiadomo już, że gdańska policja jeszcze raz skrupulatnie przeszuka teren w pobliżu miejsca, gdzie dziewczyna była widziana po raz ostatni. Mundurowi postanowili przeczesać Park Reagana. To z jednej strony ulubione miejsce spacerowe gdańszczan, a z drugiej bardzo tajemniczy rejon. Znajdują się tu stawy i gęste zarośla. Poszukiwania powinny ruszyć pod koniec sierpnia.</field>
  </doc>
  <doc>
    <field name="id">83</field>
    <field name="title">jak-rosjanie-dokopali-sie-do-piekla</field>
    <field name="datawydarzenia">6 czerwca, 1979 r, 1984 r, w 1970, 1974 r, w 1980, w 1990, w 1992, w 2005</field>
    <field name="miejsce">na Półwyspie Kolskim, w Kalifornii, na You</field>
    <field name="description">W połowie lat 80. sowieccy geolodzy wydrążyli na Półwyspie Kolskim otwór w skorupie ziemskiej głęboki na ponad 12 km. To niezwykłe przedsięwzięcie, pełne dramaturgii i naukowych niespodzianek, stało się przedmiotem dziwacznych plotek. Według nich operatorzy pracujący przy wiertle mieli zarejestrować dobiegający z dołu głos…
6 czerwca 1979 r. był wielkim dniem radzieckiej myśli technicznej. Świder projektu SG-3 pobił światowy rekord (uprzednio należący do Amerykanów), docierając na głębokość blisko 9,6 km w głąb skorupy ziemskiej. Otwór drążony od lat na Półwyspie Kolskim miał zgodnie z założeniami przebić się jeszcze dalej, na głębokość 15000 m.
W 1984 r. projekt, którego oficjalna nazwa brzmiała Kolskaja Swierchgłubokaja Skważina (Kolski Super-głęboki Otwór) przekroczył magiczną barierę 12 km, ale wkrótce napotkał poważne kłopoty. To niewyobrażalne przedsięwzięcie stało się również zarzewiem jednej z najdziwaczniejszych miejskich legend. Mówiono, że projekt został zakończony po tym, jak sowieccy geolodzy zarejestrowali dochodzące z dna SG-3 bardzo niepokojące odgłosy…
Sowietów wyprawa do wnętrza Ziemi
Realizację projektu SG-3 rozpoczęto w 1970 r. dla uczczenia setnej rocznicy urodzin Lenina. Odwiert miał charakter czysto naukowy; uczeni nie poszukiwali złóż ropy ani metali. Ich głównym zadaniem było badanie litosfery, w tym archaicznych skał budujących płytę bałtycką. Zamierzano również dotrzeć do granicy tzw. nieciągłości Moho, która oddziela skorupę ziemską od płaszcza. Kolejne pokonane kilometry przynosiły ogromne niespodzianki.
Pierwotnie planowano, że SG-3 dotrze na głębokość 15 km. Prace zaczęto przy pomocy wiertni Uralmasz-4, którą zastąpił potem model "15000". Na miejsce realizacji projektu wyznaczono obszar leżący 10 km na zachód od niewielkiego miasta Polar w obwodzie murmańskim, zaraz przy granicy z Norwegią. Nadzór naukowy sprawował nad nim dr Dawid Mironowicz Huberman, wspierany przez sztab geologów i inżynierów.
W 1974 r. SG-3 dotarła na 7263 m, po czym prace przerwano na rok, by przebudować ośrodek i zastąpić drewniane baraki czymś trwalszym i bardziej reprezentacyjnym. Symbolem projektu stała się wzniesiona w tym okresie charakterystyczna obudowa wiertni, która wyglądała jak zamkowa wieża. Do siedmiu tysięcy metrów jakoś szło, ale z głębokością przybywało problemów. Wiertło trafiło na warstwę mniej stabilnych skał. Dochodziło do częstych awarii i przestojów.
Robi się gorąco
- Procesu wiercenia nie da się oglądać, ale można sobie wyobrazić, co tam się dzieje, patrząc na wskazówki przyrządów - mówił w 1980 r. dla gazety Sielskaja Żyzń Wiktor Pawłowicz - jeden z inżynierów SG-3. - Na ostrzu kolumny znajduje się turbo-głowica, która posiada "zęby" wykonane z bardzo twardych materiałów. Przewodami pompuje się pod wysokim ciśnieniem płyn, który obraca głowicę i ta zaczyna wiercić, natomiast cała kolumna pozostaje nieruchoma.
Mimo zastosowania wielu nowatorskich rozwiązań nie obeszło się bez awarii. W 1984 r. doszło do wykrzywienia kolumny i głowica wiercąca utknęła pod ziemią. Prace kontynuowano "nową nitką" z głębokości 7000 m. Głównym wrogiem uczonych okazała się panująca pod ziemią temperatura, która rosła szybciej niż przewidywano. Na głębokości 12 km osiągnęła 180 stopni Celsjusza - prawie o połowę więcej niż zakładano.
Po drodze dokonano jednak wielu ciekawych odkryć. Jednym z nich była wysoka zawartość lotnego wodoru w urobku, co sprawiało, że wydobywane spod ziemi błoto wyglądało na "wrzące". Planowano, że SG-3 osiągnie zakładany rekordowy pułap w 1990 r., jednak prace utknęły w martwym punkcie pod koniec lat 80., w czasach rozpadu bloku wschodniego. W zachodnich mediach pojawiły się jednak spekulacje, że to nie temperatura i awarie unieruchomiły projekt. Prawda miała być dużo mroczniejsza…
Głosy spod ziemi
Pod koniec lat 80. w fińskiej prasie religijnej pojawiły się pierwsze wzmianki o tym, że inżynierowie, przystawiając mikrofony do wylotu SG-3, zarejestrowali dochodzące stamtąd potępieńcze, wyraźnie ludzkie zawodzenie. Rewelacje na ten temat pojawiły się w pismach Vaeltajat oraz Ammenusastia, opierając się na rzekomym liście jednego ze świadków tych wydarzeń. Chwytliwa historia o dokopaniu się do piekła rozprzestrzeniała się dalej, docierając do TBN (Trinity Broadcast Network) - największej chrześcijańskiej stacji telewizyjnej w USA.
Ammenusastia informowała: "Ekipa geologów, którzy wydrążyli dziurę w skorupie ziemskiej twierdzi, że nagrała dobiegające stamtąd krzyki. […] - Informacje, które gromadzimy są tak zaskakujące, że jesteśmy szczerze przerażeni tym, co możemy tam znaleźć - oświadczył dr Azzacow - kierownik projektu. - Staraliśmy się nasłuchiwać te dźwięki przy pomocy czułych mikrofonów. To, co usłyszeliśmy dosłownie ‘złamało’ logicznie myślących naukowców. Był to cichy, ale wysoki dźwięk. Początkowo myśleliśmy, że generuje go któraś z maszyn".
Tajemniczy dr Azzacow kontynuował: "Po zmianie ustawień zrozumieliśmy, że dźwięk pochodzi z wnętrza Ziemi. Nie mogliśmy uwierzyć własnym uszom! To był ludzki głos wyjący z bólu. Choć słychać było tylko jeden, w tle były tysiące, może nawet miliony podobnych. Po tym przerażającym odkryciu większość pracowników złożyła wymówienie".
TBN dysponowała inną historią od rzekomego świadka tych wydarzeń, zgodnie z którą z odwiertu wystrzelił słup fluorescencyjnego światła, a spanikowani Rosjanie ujrzeli istoty nie z tego świata. Stacja powoływała się na informatora z Norwegii. Choć sprawa była "grubymi nićmi szyta", wywołała spore zainteresowanie. Nagranie odgłosów z piekła, które rzekomo dobiegały z odwiertu pojawiło się jakiś czas później na antenie popularnego amerykańskiego radiowego show "Coast to Coast".*
Otchłań pod nogami
Szybko okazało się, że informatorem TBN był norweski nauczyciel, Age Rendalen, który odwiedzając znajomego w Kalifornii usłyszał w mediach dziwaczną historię o "dźwiękach piekła". Obaj panowie postanowili poddać weryfikacji wiarygodność chrześcijańskich mediów, preparując list z fantastyczną relacją, do której - jako "potwierdzenie" - dodali przypadkowy wycinek z norweskiej gazety. Choć po kilkunastu dniach przyznali się do prowokacji, TBN - co zabawne - nie sprostowało tej informacji. Nie powstrzymało to też lawinowego rozwoju legendy o "dziurze do piekła".
Co ciekawe, choć dr Huberman nazwał "bredniami" doniesienia religijnych mediów o nagraniach zawodzeń potępieńców dodał, że z SG-3 rzeczywiście słychać było dziwne odgłosy o nieustalonym źródle: "Jako uczciwy naukowiec nie mogę powiedzieć, że rozumiem wszystko, co się tam działo. Rzeczywiście zarejestrowano bardzo dziwny szum, a potem wybuch. W następnych dniach nic podobnego się jednak nie powtórzyło…".
Geolodzy podkreślali, że SG-3 pokazała im taką stronę Ziemi, która wygląda jak zupełnie obca planeta. Pożerający miliony rubli i napotykający coraz to poważniejsze techniczne przeszkody projekt został jednak wstrzymany w 1992 r., a cały kompleks stopniowo popadał w ruinę. Próba dowiercenia się na 15 km w głąb płyty bałtyckiej została ostatecznie zarzucona w 2005 r.
Obecny rekord głębokości należy do innego rosyjskiego cudu inżynierii - otworu wiertniczego Odoptu-11, który pobił SG-3 o niecałe 100 m. Dziś wejście do "kolskiej otchłani" skrywa się za zaśrubowanym wiekiem, ukrytym gdzieś w ruinach dawnej placówki, której personel chciał dotrzeć tam, gdzie nie był jeszcze żaden człowiek. To wyzwanie musiało mocno oddziaływać na wyobraźnię.
- Kiedy uruchamia się te wszystkie urządzenia, niezmiennie staje przed oczami widok otchłani, jaką mamy pod sobą - mówił Pawłowicz w 1980 r.
__________________________________
* Fragmentu audycji "Coast to Coast" zawierającego wspomniane nagranie można posłuchać na YouTube, wpisując w wyszukiwarkę "Well to Hell". Ustalono jednak, że rzekome głosy z piekła tak naprawdę pochodzą z… niskobudżetowego horroru "Baron Blood".</field>
  </doc>
  <doc>
    <field name="id">84</field>
    <field name="title">jak-skonczy-sie-swiat</field>
    <field name="datawydarzenia">w 1931, w 1950, 2000 r, w 1996, 1999 r, 22 lipca, w 2012</field>
    <field name="miejsce"></field>
    <field name="description">Teraz człowiek uznawany jest za najdoskonalsze stworzenie i czasami wydaje mu się, że nic nie jest w stanie go zniszczyć. Ile w tym prawdy, a ile fałszywego poczucia własnej wielkości? Naukowcy apelują: powinniśmy się przygotować na konfrontację planety z potężnym ciałem kosmicznym, kometą lub meteorytem!
W osiemnaście lat przed tym, zanim Albert Einstein stał się autorem fizyko-matematycznej teorii grawitacji po ziemi chodził człowiek, który przewidział to rewolucyjne odkrycie! Był nim Pietro Ubaldi. Żyjący na początku XX wieku Włoch łączył fenomenalny talent wizjonerski z prawdziwą wiedzą naukową. Wszystkie największe dokonania Ubaldiego zgromadzono w jednym miejscu i w ten właśnie sposób powstała wydana w 1931 r. książka "Wielka synteza". Znalazło się w niej m.in. proroctwo o upadku Mussoliniego.
Jego wizję dotyczącą losów naszej planety poznajemy za sprawą wywiadu udzielonego dla brazylijskiej telewizji w 1950 r. Rok, w którym przeprowadzono wywiad wskazywany jest przez wizjonera jako początek starć różnorodnych poglądów filozoficznych, naukowych, ekonomicznych i społecznych. Nabiorą one charakteru apokaliptycznego i toczyć się będą przez najbliższe pół wieku, aż do 2000 r. Zdaniem Ubaldiego pogrążony w chaosie świat hołduje materializmowi, dlatego został podzielony przez różne stronnictwa. Dopiero gdy ludzkości uda się pokonać fałszywe poglądy, bo temu właśnie służyć ma konfrontacja ideologiczna, otworzą nam się oczy na wartości duchowe. Jeden z wytworów chorego materializmu - bomba atomowa - zostanie wykorzystany przeciwko swoim twórcom. Widzimy więc, że Bóg zamierza ukarać nas przy pomocy broni, którą sami stworzyliśmy, aby udowodnić, że to my szkodzimy sobie najbardziej. Szanse na przetrwanie mają tylko takie systemy, których celem istnienia jest służba wolności jednostki, czyli demokracja i sprawiedliwość społeczna. Z pewnością zadajemy sobie pytanie: dlaczego silniejszy duch przez tyle lat nie był w stanie pokonać pozbawionego racji bytu materializmu? Odpowiedź jest bardzo prosta! Stwórca zsyła na nas kary tylko po to, aby uświadomić nam popełnione winy. Gdybyśmy nie uszlachetnili się poprzez cierpienie, nie umielibyśmy odróżnić prawdziwych wartości od złudnych, prowadzących nas ku samozagładzie. Mimo wszystko katastrofa wisi w powietrzu! Wraz z początkiem nowego milenium zakończyło się wypieranie materializmu ze świata i zgodnie z poglądami włoskiego jasnowidza, przeszło dziesięć lat temu wkroczyliśmy w nowy, lepszy etap - skoncentrowany na duchowości. Zanim wartości duchowe zajmą należne im miejsce, broń jądrowa zniszczy całą północną półkulę ziemi. Odczują to Europa, Azja i Stany Zjednoczone, aby na świeżym gruncie odrodzić się mogło braterstwo. Znikną podziały, a ich miejsce zajmie jedna naczelna zasada religijna.
Katastrofa kosmiczna
Najwybitniejsi badacze dziejów ziemi są zdania, że katastrofy występują z częstotliwością 60 mln lat i stanowią nieodłączny element funkcjonowania naszej planety. Należy być świadomym, że niektórych zdarzeń nie jesteśmy w stanie uniknąć, nawet jeżeli bardzo tego pragniemy! Ponad 60 mln lat temu wyginęły najwspanialsze stworzenia w historii kuli ziemskiej. Do dzisiaj dokładnie nie wiadomo, co nastąpiło, skoro tak wielkie gady lądowe poniosły śmierć. Zazwyczaj podaje się kilka nawarstwiających się przyczyn. Dinozaury, ten dobrze zapowiadający się szczep gadów poniósł całkowitą katastrofę po osiągnięciu sukcesu nieporównywalnego do innych w historii życia na ziemi. Teraz człowiek uznawany jest za najdoskonalsze stworzenie i czasami wydaje mu się, że nic nie jest w stanie go zniszczyć. Ile w tym prawdy, a ile fałszywego poczucia własnej wielkości? Naukowcy apelują: powinniśmy się przygotować na konfrontację planety z potężnym ciałem kosmicznym, kometą lub meteorytem! Dzięki obserwacjom nieba udało się w 1996 r. uchwycić zbliżającą się do ziemi kometę. Od nazwiska odkrywcy nadano jej nazwę Hilbob. Natomiast we wrześniu 1999 r. automatyczny teleskop poszukujący nowych planet zarejestrował inny przechodzący obok naszej planety obiekt! Udało się obliczyć, że w dniu 22 lipca 2000 r. znajdzie się on w minimalnej odległości od ziemskiego globu. Wcześniej informacje o obu zjawiskach pojawiły się w wypowiedziach J. Leary’ego. W opinii wizjonera, tak jak gwiazda betlejemska głosiła wszem i wobec narodziny Zbawiciela, tak komety zapowiadają pojawienie się antychrysta. Warto także przywołać pogląd niemieckiego filozofa H. J. Andersena o nadciągającym ciele kosmicznym, które odwiedza Układ Słoneczny naprawdę rzadko, ale przyczynia się do podniesienia poziomu wód oceanicznych, co grozi powodzią na wielu obszarach.
Zmiany biegunów ziemi
Naukowcy są jednogłośni: w 2012 r. ma nastąpić przebiegunowanie Ziemi. Zjawisko zmiany biegunów nie jest nowe. Następuje ono w odstępach przypadkowych, z częstotliwością od 10 tys. do 50 mln lat. Ostatnie z nich miało miejsce ok. 780 tys. lat temu. W czasie polaryzacji biegunów dochodzi do zaniku pola magnetycznego, co może spowodować przenikanie do atmosfery niebezpiecznego promieniowania kosmicznego. Uczeni przestrzegają przed popadaniem w panikę, bowiem nie grozi nam ani katastrofa ekologiczna, ani wymarcie! Atmosferę niepewności potęguje informacja o przypadającym na ten czas zakończeniu kalendarza stworzonego przez cywilizację Majów. Ponadto wiele innych proroctw podaje rok 2012 jako okres ,,wielkich zmian". Być może określenie to obejmuje właśnie proces odwrócenia kierunku ziemskiego pola magnetycznego? Tego jednak nie wiadomo. Nawiązanie do zjawiska zmiany biegunów pojawia się min. w wizjach Nostradamusa, Aloisa Irlmayera, Edgara Cayce. Znaczną część badań na temat przebiegunowania ziemi poświęcił prof. I. Velikowsky. Dowodzi on, że w przeszłości katastrofy ekologiczne, spowodowane nadmiernym zbliżeniem się planety Wenus, pustoszyły ogromne obszary naszego globu. Natomiast E. Cayce twierdził, że jeśli nie dojdzie do trzeciej wojny, to zgładzi nas kataklizm, a topniejące lodowce przyniosą nieodwracalne straty.
Każda z prezentowanych teorii jest jedynie hipotetyczną wersją wydarzeń i wyłącznie tak należy do niej podchodzić. Najważniejsze, aby nie wpadać w panikę.</field>
  </doc>
  <doc>
    <field name="id">85</field>
    <field name="title">jak-to-sie-wszystko-skonczy</field>
    <field name="datawydarzenia">w 2013, roku 1985, 2040 r, roku 2075, w 2075, 2050 r</field>
    <field name="miejsce">na Słońcu, w Sieci</field>
    <field name="description">Apokalipsa to nie tylko kalendarz Majów i objawienia świętego Jana. Są całkiem racjonalne przesłanki do tego, żeby sądzić, że to my wykończymy świat. W jaki sposób?
John L. Petersen to twórca i prezydent elitarnego think tanku - The Arlington Institute. Od lat uchodzi za najlepiej poinformowanego futurologa świata. Współpracuje z wieloma ośrodkami mającymi za cel “przewidywanie" w oparciu o dane technologiczno-kulturowo-geopolityczne, przyszłości ludzkiej rasy. Wyprzedzanie wydarzeń jest tutaj zatem drobiazgową analizą, z której wyciąga się wnioski. Nie ma mowy o podrabianiu Nostradamusa czy Baby Wangi. Petersen specjalizuje się w tworzeniu scenariuszy nieoczekiwanych zjawisk o niezwykle doniosłych konsekwencjach. Stworzył nawet termin określający takie wydarzenia. To "dzika karta". Pora przedstawić, co w mniemaniu Johna Petersena może się wydarzyć w perspektywie bliskiej przyszłości.
Dzikie Karty
Erupcja megawulkanu - to, że siedzimy na beczce prochu jest raczej truizmem, ale faktem jest, że ryzyko potencjalnego wybuchu superwulkanu wzrasta w miarę rozwoju technologii zdolnych do wymknięcia się spod kontroli. Chodzi tu zwłaszcza o technologie jądrowe, które użyte w niewłaściwy sposób przez jakieś zbójeckie państwo mogłyby doprowadzić do efektu kaskadowego. Do tej pory krąży plotka, że Al-Kaida chciała zdetonować ładunek termonuklearny w kalderze superwulkanu Yellowstone. Skutkiem tego wydarzenia byłaby zima nuklearna, dewastująca światową gospodarkę. Potencjalne straty w ludziach oszacowano na 5 miliardów.
Uderzenie asteroidy lub komety - w zasadzie nie trzeba niczego argumentować w tym podpunkcie. Cała mitologia 2012 oparta jest przecież na przekonaniu, że dojdzie do bliskiego kontaktu z bliżej niezidentyfikowanym ciałem niebieskim. Ostatnio jest wiele szumu wokół komety Elenin, która przejęła pałeczkę po Nibiru. Inni twierdzą, że chodzi o to samo. Kto ma rację?
Burze słoneczne - NASA przestrzega, że w 2013 roku może dojść do apokalipsy technologicznej wywołanej superburzami na Słońcu. Problem w tym, że Słońce niekoniecznie się nas słucha. Kwestią jest więc nie rok 2013, lecz każda chwila.
Naturalna ewolucja superbakterii - pomijam fakt przetrzymywania w wojskowych laboratoriach szczepów najbardziej zjadliwych wirusów. Teoria głosi, że 450 gramów laseczki jadu kiełbasianego jest w stanie zlikwidować całą ludzkość. Większy problem tkwi w eksperymentach genetycznych dokonywanych chociażby przez zespół doktora Craiga Ventera. Połączenie cech kilku bakterii i nieumiejętne utylizowanie "frankensteinów" pomoże wyewoluować w sposób naturalny czemuś, czego określić się w zasadzie nie da…
Kontakt z ET - nie wiadomo, czym kieruje się John Petersen prognozując rychłą komunikację z pozaziemską inteligencją. Zapewne zdaje on sobie sprawę, że do takich spotkań dochodziło już w przeszłości Ziemi niezliczoną ilość razy. Prawdopodobnie też istnieje program transferu technologii między ludźmi a kosmitami. Skoro tak, to kontakt z ET nie powinien być prognozą. Być może chodziło o oficjalne ujawnienie, pozbawione niedomówień. Dziwi brak rozwagi. Jeśli bowiem tam ktoś jest i posiada mądrość, której my - ludzie, nie zrozumiemy, to głupotą z jego strony byłaby próba wytłumaczenia fizyki kwantowej pasikonikowi.
Topnienie lodowców - Petersen dotyka problemu globalnego ocieplenia i radykalnego cięcia emisji CO2 . Trudno jest przewidzieć punkt krytyczny, po którym będzie już za późno. Nie dojdzie do tego w ciągu jednego dnia. Poziom wód wszechoceanu i tak z roku na rok jest coraz wyższy. Redukcja dwutlenku węgla to koszt rzędu trylionów dolarów. Co jest więc bardziej prawdopodobne: to, że owe lodowce stopnieją czy to, że my faktycznie wydamy tryliony dolarów na to, by do tego nie dopuścić?
Upadek ONZ - od dawna mówi się o tym, że Organizacja Narodów Zjednoczonych to kolos na glinianych nogach. Nie wypełnia ona swoich funkcji z uwagi na fakt, że interesy Chin i USA niekoniecznie muszą się ze sobą zbiegać. ONZ miała być gwarantem pokoju na świecie, a zdaje się być żałosną symulacją Rządu Światowego. Może właśnie dlatego Illuminaci chcą to zmienić?
Globalna wojna nuklearna - na planecie istnieje kilkadziesiąt tysięcy głowic jądrowych. Najwięcej mają Rosja i Stany Zjednoczone. Ewentualny megakonflikt między tymi dwoma mocarstwami to kres naszej cywilizacji. Do hekatomby mogło dojść już za czasów "kryzysu kubańskiego". Następnie w roku 1985. Wtedy to rzekomo uchronił planetę przed samozagładą sam Jan Paweł II, powierzając naród rosyjski opiece niebios. Dziś wystarczy w zasadzie jedna dobrze wycelowana bomba Kim Dzong Ila lub Mahmuda Ahmadineżada, aby nasze marzenia o spokojnym świecie zamieniły się w piekło. Patrz Yellowstone…
Upadek dolara amerykańskiego - prognoza tym bardziej aktualna, im bardziej paniczne reakcje rynków obserwujemy. Ludzkość nie powinna się opierać tylko na jednej walucie, a jeśli już, to może faktycznie powinna to być waluta globalna. Jak można by ją nazwać? Mundial, Global, Bancor, Unitas? Jest kilka typów. Tylko jak na upadek dolara zareagują Chiny, które utopiły ich ponad bilion w amerykańskich obligacjach?
Cybernetyczny szantaż - Petersen nie wyklucza, że pojawi się kombinacja Kevina Mitnicka, Juliana Assange’a, Gary’ego McKinnona i członków grupy Anonymous. Ktoś zdolny do wykreowania wirusa, któremu Y2K i Stuxnet kłaniać się będą w pas. Ktoś taki mógłby odczytywać najtajniejsze maile, blokować największe portale, a nawet unieruchomić cały internet.
Koniec międzyludzkiej solidarności - ciężko w to uwierzyć, ale póki co jeszcze istnieje w nas potrzeba pomagania innym, zwłaszcza poszkodowanym w wyniku klęsk żywiołowych. John Petersen prognozuje jednak, że ilość kryzysów jaka przetacza się przez wszystkie narody, spowoduje zanik człowieczeństwa i upadek moralności. A wtedy prawo Darwina nabierze zupełnie nowego znaczenia.
Klonowanie ludzi - niektórzy twierdzą, że sklonowanie człowieka jest niemożliwe. Jak bowiem sklonować duszę? Jak sklonować wspomnienia? Świadomość? Być może proces ten ograniczy się do tego, co w filmie "Wyspa" ukazał Michael Bay. Nasze indoktrynowane klony posłużą nam jako spiżarnie narządów. Tylko po co?
Triumf anarchoprymitywizmu - ludzkość przesycona i ogłupiona wiedzą i niewiedzą, rozpocznie marsz w drugą stronę, a więc od postępu do nowych mrocznych wieków. Przerażeni skutkami naszych badań i eksperymentów dojdziemy do wniosku, że lepiej jest żyć z dala od śmiertelnie groźnego świata, odsłaniającego straszliwe horyzonty rzeczywistości. Odrzucimy zatem naukę, technikę i cywilizację.
Nadejście "Osobliwości" - największe marzenie Raymonda Kurzweila. Moment, w którym komputery staną się mądrzejsze od człowieka. Irving John Good powiedział kiedyś, że stworzenie ultrainteligentnej maszyny, będzie ostatnim wynalazkiem człowieka. To, co sami zbudowaliśmy, bawiąc się w bogów, samo stanie się bogiem. Kompletnie niepojmowalnym przez nasze zbyt małe mózgi.
"Szara breja" - nanotechnologia zbuntuje się przeciwko nam i wykorzysta Ziemię oraz nas samych jako pokarm bądź surowiec do produkcji tzw. monterów. Służący stanie się panem.
Kosmiczne miasto a’la Star Trek - John Petersen uważa, że stworzenie czegoś na kształt  "star trek borg-a", będzie możliwe w okolicach 2040 roku. Wtedy to zaczniemy śmiało kroczyć tam, gdzie nie dotarł jeszcze żaden człowiek.
Zanik umiejętności czytania, pisania, pracowania i myślenia - przerażająca wizja społeczeństwa tak zdominowanego przez maszyny i tak przez nie rozleniwionego, że nie potrafiącego w zasadzie nic, poza wysługiwaniem się technologią. Już dziś naukowcy alarmują, że korzystanie z internetu nas ogłupia. Ale w końcu Profesor Google wie lepiej.
Genetyczna superrasa - kiedyś, jeśli sami siebie nie zniszczymy, dojdziemy do perfekcji w inżynierii genetycznej. To pozwoli nam stworzyć nowy, wspaniały świat z nowym, wspaniałym człowiekiem. Pozbawieni wad, nie będziemy się starzeć, a w związku z tym umierać.
Ludzkość zamieszka w Sieci - według Johna Petersena w okolicach roku 2075 nasza cywilizacja stworzy idealne środowisko wirtualne, w którym najzwyczajniej w świecie zamieszka, przenosząc do niego wszystkie zmysły.
Podróże w czasie - Petersen uważa, że zdolność do podróży w czasie osiągniemy dopiero w 2075 roku. Jeśli "Osobliwość" się postara, już koło 2050 roku odwiedzimy dinozaury.
Chipy nieśmiertelności - ludzie przeniosą swoją świadomość do internetu. Nasze ciała nie są w końcu aż tak ważne. O tym, kim jesteśmy decyduje przecież mózg i świadomość. Zatem przeniesienie umysłu do globalnej sieci pozwoli ludziom trwać wiecznie.
Podróże szybsze od światła - ta prognoza zamyka listę wizji Johna L. Petersena. Po osiągnięciu magicznej daty 2100, ludzie będą przemierzać przestrzeń szybciej niż promień światła. Już dziś niektórzy sądzą, że dzięki polom torsyjnym jest to możliwe.
Podsumowując, nasza przyszłość zapowiada się wystrzałowo.
Źródło: alefzerotesla.blog.onet.pl</field>
  </doc>
  <doc>
    <field name="id">86</field>
    <field name="title">jaka-jest-prawda-o-ufo</field>
    <field name="datawydarzenia">1950 r, w 1950, w 1970</field>
    <field name="miejsce">w Illinois, w południowej Anglii, w Kalifornii</field>
    <field name="description">"Ministerstwo obrony nie zaprzecza, że można na niebie zobaczyć dziwne rzeczy" - przyznał rzecznik. Zaraz jednak dodał: "Na pewno nie ma dowodów, że na naszej planecie doszło do lądowania pozaziemskiego statku kosmicznego".
Badania wykazują, że szokująco wielu Amerykanów, bo aż 40 milionów, widziało coś, co opisują jako UFO. Czym jest UFO? Za akronimem kryje się wyrażenie Unidentified Flying Object (niezidentyfikowany obiekt latający), tak więc, w dosłownym znaczeniu, nikt nie wie, z czym mamy do czynienia. (…) Gdy więc ktoś dostrzega na niebie coś, czego nie jest w stanie zidentyfikować, wtedy natychmiast przychodzi mu na myśl, że natknął się na statek kosmiczny obcej cywilizacji. (...)
Liczba doniesień o UFO sięga wielu tysięcy, lecz zdecydowana większość z nich daje się prosto wytłumaczyć jako dziwne zjawiska atmosferyczne, samoloty dostrzeżone w niezwykłych okolicznościach, jasne planety itd. Trzeba przyznać, że jest też garstka trudnych do wyjaśnienia przypadków, lecz nie ma wyraźnej linii granicznej, oddzielającej przypadki wyjaśnione od tych, które pozostają tajemnicze. Kuszące jest więc sformułowanie wniosku, że skoro 95 procent przypadków daje się wytłumaczyć bez większego wysiłku, pozostałe 5 procent również dałoby się wyjaśnić, gdybyśmy dysponowali koniecznymi informacjami, przypadki te bowiem nie różnią się od pozostałych niczym poza tym, że są bardziej tajemnicze.
Z pewnością z tego samego założenia wychodziło wiele rządów, powołując do życia zespoły do zbadania tematu UFO. Rząd brytyjski od 1950 roku zebrał dokumentację dotyczącą 11 000 przypadków. Po wielu latach bagatelizowania tych badań ostatnio, na mocy ustawy o wolnym dostępie do informacji, rząd opublikował duży zbiór dokumentów dotyczących UFO. Agencja rządowa doszła do wniosku, że choć kilka przypadków rzeczywiście wprawia w zakłopotanie, to jednak nie można ich przypisać działalności obcych. "Ministerstwo obrony nie zaprzecza, że można na niebie zobaczyć dziwne rzeczy" - przyznał rzecznik. Zaraz jednak dodał: "Na pewno nie ma dowodów, że na naszej planecie doszło do lądowania pozaziemskiego statku kosmicznego"1.
Stany Zjednoczone z kolei uruchomiły w 1950 roku projekt Blue Book, który miał na celu zbadanie, czy UFO stanowią zagrożenie dla bezpieczeństwa narodowego. Przez ponad dwadzieścia lat przepuszczano przez sito ewaluacji tysiące raportów i setki z nich drobiazgowo sprawdzono. Na zakończenie tej tytanicznej pracy poproszono o ocenę materiałów Edwarda Condona, znanego fizyka atomowego. Raport Condona zawierał w podsumowaniu tezę, iż 90 procent zgłoszonych obserwacji można wyjaśnić odwołaniem do normalnych zjawisk, natomiast pozostałe 10 procent nie przedstawiało odpowiedniej wartości naukowej albo nie miało znaczenia w odniesieniu do bezpieczeństwa, które uzasadniałoby kontynuację projektu Blue Book2. Zgodnie z oczekiwaniami, projekt zamknięto. Blue Book zatrudniał na stanowisku doradcy naukowego astronoma z Uniwersytetu Northwestern w Illinois, Allena Hynka.
Los sprawił, że już po obronie swego doktoratu kilka razy, przy różnych okazjach, miałem przyjemność zetknąć się z sympatycznym, popalającym fajkę doktorem Hynkiem. Odwiedziłem go nawet w jego domu w Illinois, gdzie jeden pokój był w całości zasypany kurzącymi się raportami o UFO. Było to w 1970 roku. To właśnie Hynek zajmował się sortowaniem doniesień na różne kategorie i zaproponował znajomy termin "bliskie spotkania trzeciego stopnia". (…) Po latach żmudnego śledztwa Hynek był przekonany, że "coś w tym jest", aczkolwiek przyznał, iż tylko niewielki odsetek przypadków jest obudowany materiałem dowodowym, wskazującym na coś autentycznie dziwnego. Mnie również na chwilę niemal przekonał - byłem przynajmniej gotów zachować otwarty umysł. Jednak wraz z upływem lat, gdy zastanawiałem się nad tymi niewyjaśnionymi przypadkami, zacząłem dostrzegać, jak mocno obciążone są antropocentrycznym widzeniem świata - doniesienia nosiły bardziej cechy ludzkiego niż obcego umysłu. Szczególnie mocno było to widoczne w najbardziej prowokujących relacjach, w których świadkowie utrzymywali, że spotkali kosmitów we własnej osobie. Niemal zawsze ci "ufonauci" byli istotami humanoidalnymi (czasem karłami, czasem gigantami), a ich opis często sugerował, że zostali żywcem wyjęci z hollywoodzkiego scenariusza. (…) Kolejny słaby punkt relacji stanowiła banalność domniemanych motywów działalności obcych, którzy zdawali się zainteresowani grzebaniem w ziemi na polach i łąkach, uganianiem się, niczym znudzone nastolatki, za krowami, samolotami lub samochodami bądź porywaniem ludzi z zamiarem prowadzenia na nich eksperymentów w stylu nazistowskich zbrodniarzy. Raczej nie tego spodziewalibyśmy się po superinteligentnych kosmitach.
Od czasu do czasu zdarzało mi się samodzielnie rozwiązać kilka przypadków. Niektóre były łatwe. Jeden z nich (...) pokazywał kilka świateł na tle zachmurzonego nieba, każde leniwie opadające ku ziemi lekkim ruchem wirowym i gasnące. Film został nakręcony przez parę turystów obozujących w pobliżu Stonehenge w południowej Anglii, miejsca przesyconego starożytną obrzędowością i otoczonego aurą tajemniczości. Trudno wyobrazić sobie lepsze miejsce do przeprowadzenia obserwacji UFO. Film robił tak duże wrażenie, iż Granada Television wyemitowała go w głównym wydaniu wiadomości o szóstej wieczorem i zorganizowała studio dla komentatorów, a program był nadawany na żywo. Mnie również zaproszono. Przyjechałem do telewizji nieco wcześniej i zapytałem, rzecz jasna, o możliwość obejrzenia materiału przed wejściem na antenę. W chwili gdy zobaczyłem pierwsze kadry filmu, natychmiast dotarło do mnie, że wiem, czym są te światła - patrzyłem na wojskowe flary. (...) Poprosiłem obsługującego studio operatora o zbliżenie obrazu na świecącym obiekcie i bez najmniejszych wątpliwości dostrzegłem ciągnący się za nim słup dymu. Flary zapaliły się ponad podstawą chmur i pojawiły poniżej ich pułapu, jedna po drugiej, opadając na małych spadochronach, kręcąc się na wietrze i stopniowo wypalając. Kiedy zaprezentowałem wyjaśnienie, światła nie wyglądały już tak tajemniczo. Jakoś wcześniej nikt nie zwrócił uwagi na fakt, że w pobliżu Stonehenge znajduje się poligon brytyjskiej armii. (...) Przekaz na żywo ze studia był kontynuowany, więc poprosiłem świadków, aby opisali, jak doszło do zaobserwowania dziwnych świateł.
Okazało się, że widzieli je w tej samej części nieba przez kilka dni, zanim ostatecznie zdecydowali się uwiecznić je na filmie. Chciałem wiedzieć, dlaczego nie podeszli bliżej, skoro wystąpienie zjawiska można było tak łatwo przewidzieć. "Próbowaliśmy" - usłyszałem w odpowiedzi - "ale wojsko nam nie pozwoliło, ponieważ w okolicy odbywały się manewry". Teraz pewnie czytelnikowi się wydaje, że wszystko to musiało spowodować, iż moje militarne wyjaśnienie zyskało rangę jedynego słusznego rozwiązania zagadki, jednak nic z tego! W oczach pary turystów i zapewne większości telewidzów obiekty na filmie były prawdziwym UFO, po prostu wyglądały jak wojskowe flary. Z takim rozumowaniem nie da się wygrać.
Rzecz jasna, dotyczy to również wszelkich teorii spiskowych. Wielu ludzi jest przekonanych, że "rząd" zna "prawdę" o UFO, ale z jakichś niegodziwych powodów ją ukrywa. Na pierwszy rzut oka wydaje się to prawdopodobne, rządy bowiem, z całą pewnością, mają skłonność do ukrywania pewnych spraw. Zapytałem Setha Shostaka z Instytutu SETI w Kalifornii, który drobiazgowo badał doniesienia o UFO, co o tym sądzi. "Naprawdę mogliby skutecznie zatuszować coś tak złożonego?" - odparł sceptycznie. "Pamiętaj, że jest to ten sam rząd, który zapewnia obsługę urzędów pocztowych". Wskazał też na fakt, że Stany Zjednoczone nie mają monopolu na UFO - raporty dotyczące UFO napływają z całego świata. Sam rząd Stanów Zjednoczonych nie mógłby ukrywać prawdy przez dziesiątki lat. Co z rządami, powiedzmy, Belgii i Botswany? Można byłoby się spodziewać, że któremuś z nich, raz na jakiś czas, coś umknie.
Co się tyczy "zagadki" UFO, żaden z tych przykładów nie stanowi oczywistego "rozwiązania". Nie zdziwię się, jeśli niewielki odsetek przypadków okaże się w rzeczywistości przejawem nowych lub słabo poznanych zjawisk atmosferycznych albo efektów psychologicznych. Cokolwiek kryje się za trudnymi do wyjaśnienia przypadkami, nie widzę powodu, by łączyć je z aktywnością istot pozaziemskich, odwiedzających naszą planetę w latających spodkach. Historie o UFO, jak historie o duchach, czyta się z wypiekami na twarzy, ale nie można ich na serio traktować jako dowodu istnienia kosmitów.</field>
  </doc>
  <doc>
    <field name="id">87</field>
    <field name="title">jaka-przyszlosc-czeka-polske</field>
    <field name="datawydarzenia">w 1967, 1994 r, 1 stycznia, 4 kwietnia, 1980 r, 16 grudnia, 1981 r, 16 marca, 1983 r, 1 maja, 25 maja, 1987 r, 25 sierpnia, 1989 r, 9 stycznia, 2007 r</field>
    <field name="miejsce">w Warszawie, na Moją, w Polsce, na Mnie, w Moim</field>
    <field name="description">Choć zwykle przepowiednie kojarzą nam się z odległymi wiekami, na biblijnych prorokach i Nostradamusie wizjonerstwo wcale się nie kończy. Nie każdy wie, że jedną z popularnych autorek przepowiedni jest Polka. Na dodatek jej wizje dotyczą właśnie losów naszego kraju.
Mistyczka większość życia spędziła w Warszawie. Jej prawdziwe imię i nazwisko to Anna Dąbska, ale fascynaci tematu mówią o niej "Boża łączniczka". Kobieta doznawała częstych objawień, z których pierwsze miało miejsce w 1967 roku. Od tamtej pory spisywała je regularnie, by kiedyś ogłosić światu święte słowa zasłyszane podczas mistycznych dialogów z Bogiem. Tak też się stało.
W 1994 roku zaczęto wydawać zbiory jej objawień. Warto dodać, że wszystkie książki Anny posiadają zezwolenie "Nihil obstat" Kościoła katolickiego. Dla tych, którzy nie wiedzą, wyjaśniamy, że jest to oznaczenie wydawane przez władze kościelne, które reprezentuje wyznaczony w tym celu teolog. "Nihil obstat" w dosłownym tłumaczeniu oznacza tyle co "nic nie stoi na przeszkodzie", co w odniesieniu do publikacji książkowych jest znakiem, że drukowana treść jest całkowicie zgodna z nauką Kościoła. Warto nadmienić, że to ważne osiągnięcie, a zarazem dowód na niemalże niepodważalną wiarygodność mistyczki. Jak podaje Andrzej Sieradzki w jednej ze swoich książek, pierwszy zbiór objawień ukazał się pod tytułem "Pozwólcie się ogarnąć miłości". Inne przykłady stanowią takie publikacje jak "Boże wychowanie" czy "Zaufajcie Maryi". Niestety, obecnie coraz trudniej jest zdobyć egzemplarze tych zbiorów. Poniżej przytaczamy kilka fragmentów mających charakter Bożego Orędzia, skierowanego do Polaków.
1 stycznia 1968
"Kocham was, Polaków. Postawię was na świeczniku przed innymi narodami, abyście świadczyli o Mnie. Świadczyliście o Mnie śmiercią, będziecie świadczyć życiem. Kogo się kocha, temu daje się wielkie i trudne zadanie. Ale Ja wierzę wam. Będziecie świadczyli o Mnie przed światem".
4 kwietnia 1980 roku
"Nadchodzą czasy strasznych wstrząsów, które obalą to, co stare, przeżyte, zmurszałe. Runą systemy polityczne, ekonomiczne i społeczne, w których zanikło dobro i sprawiedliwość, które rozrosły się i napęczniały krwią i krzywdą moich dzieci. Będziecie świadkami największego w dziejach ludzkości przewrotu. Zobaczycie moce działające z Mojego rozkazu, niszczące i burzące po to, aby na zaoranym polu zakiełkować mogło nowe życie, bardziej godne człowieka [...].
Kocham was miłością specjalną. W waszym narodzie widzę realizatorów Mojego dzieła odnowienia oblicza ziemi. Liczę na was, dlatego szukam wśród was ludzi gorliwie zabiegających o Moją chwałę i chętnych. Powołuję ich do Mojej służby. Tu będziemy wspólnie budować pierwsze fundamenty nowego gmachu ziemi. Stąd roztoczyć chcę przed zrozpaczoną, zbiedniałą i skruszoną ludzkością perspektywy Mojego pokoju, Mojego wizerunku sprawiedliwego narodu żyjącego w zgodzie i miłości ze Mną, waszym Królem".
16 grudnia 1981 roku
"Moja moc zawiśnie nad waszym narodem. Moja moc czeka teraz na wasze serca. Jestem tu obecny i żywy pośród was. Choćbyście zwątpili, Ja was nie porzucę ani nie opuszczę. Umiłowałem swój lud i przelałem za niego krew swoją. Zaufajcie tej Krwi, którą Ja za was przelałem, i nie lękajcie się [...].
Oto teraz Mój Duch jest w was. Oto teraz Moja miłość jest wśród was. Matka Moja prosi za wami, bo wie, jak słabi jesteście, ale skoro Jej się powierzacie, Ona wyprosi wam wszystkie łaski potrzebne w czasie obecnym i przyszłym. Od waszego narodu zacznie się uzdrawianie całego świata [...].
Uczynię was Moją pochodnią, która rozjaśni ciemności umysłu ludzkiego i pozwoli zobaczyć Mnie jako swojego Pana i Ojca. Pragnę, by Moje królestwo już rozszerzało się na ziemi [...]. Nie lękajcie się. Moja Matka jest przy was. Trwajcie w tej nadziei, której pragnę teraz udzielić waszym sercom".
16 marca 1983 roku
"Do Polaków. Za dojrzałych do pełnienia służby miłości i miłosierdzia, do współczucia i przebaczenia uznaję teraz was. Twój naród, Anno, przeszedł ciężką i twardą naukę, bo ćwiczyłem go i hartowałem. Nadchodzi czas, abyście ukazali się światu w swojej samarytańskiej służbie. Dla niej zachowałem was i jeszcze zachowam. Na nią błogosławieństwo Moje wam daję i pomoc Moją szczególną. Moja ojcowska troskliwa opieka rozpina się nad wami i zapewniam was, że nie ma siły, która mogłaby wam zagrozić. Teraz wy jesteście wybraną cząstką Mojego ludu, wam bowiem właśnie powierzam służbę najtrudniejszą i najcięższą - torowania nowych dróg, przewodnictwa na drodze ku Mnie już nie poszczególnych ludzi bądź grup, lecz całych narodów. W tym liczę, że naprawicie winę Izraela i okażecie wierność Królowi waszemu, Jezusowi Chrystusowi.
Tęsknota Moja do bliskiego współżycia z wami powoduje, że postanowiłem znowu żyć z wami tak ściśle, jak niegdyś z Izraelem. Bóg tęskni do miłości człowieka, do wypełniania swoim szczęściem pustki oczekiwania ludzkiego. Wasz trudny i bolesny los sprawia, iż do was wyrywa się Serce Moje i pragnę was nasycić najpierwej. Wybrałem was z powodu waszej ufności, zawierzenia Mi w nieszczęściach, jako też ze względu na wasze cierpienie i słabość. Potrzebujecie Mnie i wzywacie Mnie, wierzycie w miłość Moją do was - to Mi wystarcza".
1 maja 1983 roku
Wasze powszechne nawrócenie się na Moją drogę nastąpi wtedy, kiedy stanie przed wami groźba całkowitej zagłady. Ona obudzi społeczny zryw w obronie wartości najwyższej dla was i wspólnej - waszego bytu narodowego. Wobec takiej grozy, która zawiśnie nad światem, zjednoczycie się i zwrócicie wasze serca ku Mnie, jako jedynej waszej obronie i tarczy. Moja Matka stanie się w tym czasie rzeczywistą Królową narodu polskiego. Wtedy gdy dokoła was ginąć będą i rozpadać się kraje.
O wiele od was bogatsze i potężniejsze, kiedy śmierć straszliwa, natychmiastowa i zaskakująca zagarniać będzie miliony waszych braci w jednej sekundzie - bo użyjecie przeciw sobie broni jądrowej - wtedy lęk o życie stłumi wszelkie inne pragnienia. Nie tylko w Polsce, lecz na całym świecie nastąpi przemiana duchowa. Te kraje, które wierzyły Mi i uznawały Mnie swym Panem, zwrócą się ku Mnie i skupią swoją ufność i wierność wokół Mojego Krzyża. Inne, które praktycznie odrzuciły Mnie, bo od dawna byłem dla nich tylko symbolem i wspomnieniem, pozostaną w swojej agonii same i nie znajdą oparcia. Tam zapanuje chaos, panika i zbiorowe szaleństwo: jedni przez drugich i przeciw drugim będą dążyć do zapewnienia sobie bezpieczeństwa. Tak stanie się w krajach, którym zazdrościcie Mojej opieki. Zobaczycie też, jak bogactwo i poczucie siły zniszczyły odporność społeczeństw, a podkopując - z dawna i planowo - Moje prawa, rządy zgotowały zgubę własnym ludom. Wtedy zobaczysz i przekonasz się, Anno, czy miałaś rację, wątpiąc w swój naród. Bo Ja wierzę w waszą głęboko ukrytą wierność Moim słowom, która ujawni się, gdy zamrą niskie emocje i pożądania. Dam wam Moją pomoc w osobie Papieża. Mój syn Jan Paweł II ufa Mi i rozumie Mnie. On was przygotuje. Teraz szykuję ziarno na zasiew. Przygotowuję was sobie".
25 maja 1987 roku
"Ja was znam i wiem, jak zareagujecie na zagrożenie. Bardzo szybko nastąpi zmiana, a czas odpowiedni po temu dam wam [...]. Świat stanie w ogniu dokoła was, lecz wy będziecie jeszcze w stanie mobilizacji zewnętrznej i wewnętrznej i zwiększy się zdyscyplinowanie. Właściwie ustawicie wtedy własną hierarchię wartości, a nadzieja, która w was się obudzi, da wam siły i impuls do działania dla dobra wszystkich. Wtedy słowa Moje zostaną potraktowane poważnie, a Kościół Mój odłoży to, co dotychczas uważał za ważne, dla spraw nieporównywalnie ważniejszych, istotnych, w których nie da sobie rady beze Mnie [...].
Waszym Abrahamem jest syn Mój Jan Paweł II - tak że arcykapłana otrzymaliście. Wspierać go macie i tak stawać przede Mną, jakbyście byli posłami waszego narodu; bo Ja chcę widzieć w was reprezentację Polski.
Dbajcie więc o stan waszych dusz, ufajcie Mi, oczekujcie Mojej łaski i spodziewajcie się jej. Proście o nią.
Teraz jest pora zawarcia z wami przyjaźni lub nie, jeśli jej nie zapragniecie całym sercem, wy, którzy poznaliście Mnie. Dla waszych próśb i zawierzenia pochylę się nad całym narodem i ujmę go w swoje dłonie. Przygotujcie się i mówcie o tym jedni drugim. Chcę widzieć wasze serca otwarte i oczekujące".
25 sierpnia 1989 roku
"Nadchodzą ciężkie dni dla całego świata - dla was również, ale nie będą trwały one długo. Dlatego oprzyjcie na Mnie swoją nadzieję i chciejcie zawierzyć Mojej miłości do was i Mojej wszechmocy. Im bardziej słuchać Mnie będziecie i naśladować Mnie w Moim miłosierdziu, tym szerzej Ja roztoczę nad wami Moją opiekę i miłosierdzie [...].
Pamiętajcie też, że wszystkie narody kocham równie silnie i chciejcie kochać sąsiadów waszych razem ze Mną. Ten, kto Mnie kocha, dzieli się Mną z drugimi. Ja widzę wasz naród jako Moje prawe dzieci ukazujące Mnie światu takiego, jakim jestem. Bo Ja jestem Ojcem miłosiernym, łagodnym, wszystko wybaczającym i kochającym was takich, jakimi jesteście: słabych, grzesznych, upadających i potrzebujących zawsze Mojej opieki".
Jedno z ostatnich objawień mistyczki Anny pochodzi rzekomo z 9 stycznia 2007 roku. Jest to pełne miłosierdzia wyznanie, które bez wątpienia jest w stanie zasiać ziarenko nadziei w sercach ludzkich. Cała treść orędzia została opublikowana na łamach Katolickiego dwumiesięcznika "Miłujcie się" (nr 2/2007). Przytaczamy najciekawsze i zarazem najważniejsze dla Polaków fragmenty.
"Moje dzieci, kocham was wszystkich i pragnę was przygotować na to, co nadchodzi. Szatan przygotował plan zniszczenia ludzkości, a nawet całego globu. [...]
Jeżeli nie nawrócicie się ku Mnie, nic nie zrozumiecie i nie uratujecie się, a nawracając się zdecydowanie ku Mnie, staniecie na opoce i nic wami zachwiać nie zdoła. Starajcie się więc teraz o zrobienie rachunku z całego życia, o przygotowanie się do poważnej i głębokiej spowiedzi. [...]
Abym mógł stanąć w waszej obronie, musicie być oczyszczeni z wszelkich win, z nienawiści, złośliwości, szkalowania, lekceważenia potrzeb bliźnich waszych, lekceważenia słabszych od was, uboższych, starych, bezbronnych, potrzebujących waszej pomocy i opieki. [...]
Nie chwalcie się przede Mną swoimi cnotami i zasługami, lecz żałujcie wszelkich zaniedbanych okazji, odrzuconych możliwości służenia innym. Pragnę, abyście wszyscy oczyścili się przede Mną w spowiedzi świętej, ale musi być ona szczera i pełna. [...]
Pamiętajcie, że to Ja wam odpuszczam grzechy, a Ja was znam na wylot. Nie ważcie się wprowadzać ducha kłamstwa pomiędzy Mnie a siebie. Gdy szydzicie z prawdy, ze Mnie szydzicie - a taka odpowiedź na moje współczucie i pragnienie uratowania was otwiera wam szeroko bramy piekielne, w które nie wierzycie. Tak więc spotkanie ze Mną musi być spotkaniem w prawdzie. Ale nie lękajcie się, bo nie ma win, których nie mogła by odkupić śmierć krzyżowa Jezusa. [...]
Za takich właśnie, jakimi jesteście wy, ujął się Jezus, Zbawca wasz, i odtąd niebo pełne jest grzeszników nawróconych i żałujących swojego postępowania w życiu, grzeszników, których przecież mój Syn uratował i ratuje przed piekłem. Pamiętajcie, że nie ma ludzkiej zbrodni, która mogłaby przeważyć miłosierdzie Boże. Jeżeli w to uwierzycie, będziecie uratowani. Nie zwlekajcie, dzieci i nie odkładajcie sakramentu pokuty i pojednania, bo czasu jest mało".</field>
  </doc>
  <doc>
    <field name="id">88</field>
    <field name="title">jakie-tajemnice-skrywa-to-miejsce</field>
    <field name="datawydarzenia">1945 r, 1975 r, w 1881, 1948 r, 3 października, 1951 r, 1972 r, w 1952</field>
    <field name="miejsce">w Miami, na Atlantyku</field>
    <field name="description">Tajemny obszar rozciąga się między wierzchołkami Puerto Rico - jednej z wysp bermudzkich, a południowym krańcem Florydy. Miejsce niewyjaśnionych zaginięć statków, jachtów i samolotów wciąż, pomimo wielu szczegółowych badań, pozostaje niezbadaną tajemnicą.
Trójkąt Bermudzki bez wątpienia należy do najbardziej frapujących zagadek naszej planety. Już sama myśl o nim przyprawia o dreszcze. Ocean Atlantycki skrywa przed światem sekret zapierający dech w piersiach wszystkim miłośnikom zjawisk paranormalnych.
Powstało już mnóstwo hipotez na ten temat, które niestety jednoznacznie potwierdzają, że to, co dzieje się w okolicach tak zwanego Diabelskiego Trójkąta, ewidentnie wykracza poza prawa fizyki.
Już sam odkrywca "nowego świata", Krzysztof Kolumb, miał do czynienia z siłami Trójkąta. Płynąc pod koniec XV wieku ku wybrzeżom Ameryki Północnej (myślał wtedy, że do Indii), w swoim dzienniku pokładowym odnotował niespotykane zjawisko. Opisał przerażających rozmiarów kule ognia ze świstem przelatujące po niebie, które znikały w odmętach spienionej wody. Pięć wieków później podobne zjawisko zaobserwowali amerykańscy astronauci. Jednak prawdziwa legenda Trójkąta Bermudzkiego narodziła się dopiero w XX wieku, wraz z dramatyczną historią "lotu nr 19".
Pod koniec 1945 roku u wybrzeży Florydy zaginęła bez wieści eskadra amerykańskich samolotów bombowych. Był to jeden z najtragiczniejszych lotów w dziejach lotnictwa wojskowego. O godzinie 14:10 z bazy Fort Lauderdale 14 osób (według niektórych źródeł 27) wyruszyło na pokładzie pięciu samolotów zwiadowczych. Porucznik Charles Taylor, dowodzący grupą młodych żołnierzy, w tamtej chwili nie przypuszczał, że prowadzi ich na pewną śmierć.
Ten z pozoru zwyczajny lot ćwiczeniowy zamienił się w dramat żołnierzy i ich rodzin, ale też i nauki, która do dziś nie potrafi rozwikłać zagadki. Co wydarzyło się feralnego dnia? Kilka minut po 19 nadeszła ostatnia wiadomość od patrolu: "brakuje paliwa, musimy lądować...".
Oficjalne raporty donoszą, że załoga zabłądziła, a lotnicy najprawdopodobniej musieli lądować na falach wzburzonego oceanu. To właśnie ostatecznie uznano za przyczynę katastrofy. Było to zadanie niebezpieczne, a wręcz niemożliwe do wykonania przez pilotów, którzy nigdy wcześniej tego nie robili. Przy takiej prędkości fale zachowują się jak betonowy mur.
A to jeszcze nie koniec tragedii. O godzinie 19:27 jeden z samolotów ratowniczych eksplodował, trafiony piorunem. Zaginionych żołnierzy szukano przez najbliższe tygodnie. Bezskutecznie. Wraków nigdy nie odnaleziono.
W ciągu kilkudziesięciu lat, od 1945 do 1975 roku, na liście zaginionych znalazło się 37 samolotów, jeden balon i 38 statków różnych typów i wielkości. Nawet atomowa łódź podwodna! Ginęło wszystko, od motorówek, przez jachty, aż po kutry rybackie. Wiele z nich znaleziono, jednak bez załogi.
Powszechnie znana jest historia rejsu Ellen Austin. Statek znaleziono w 1881 roku bez żywej duszy na pokładzie. Co więcej, okręty, które wypłynęły mu na ratunek, także przepadły bez wieści. Do przypadków najbardziej nieprawdopodobnych zalicza się jednak zniknięcie olbrzymiego holownika Wild Goose w kwietniu 1948 roku oraz pancernika Sao Paulo 3 października 1951 roku. Gigantyczne statki wydawały się wręcz niezatapialne, a nawet jeśli utonęły, dlaczego nikt po dziś dzień nie odnalazł ich wraków?
Długa historia Trójkąta Bermudzkiego odnotowała i takie przypadki, w których wielu lotnikom i marynarzom udało się wrócić z diabelskiej otchłani. Ich relacje są niewiarygodnie podobne. Większość mówi o białych albo jasnozielonych oparach mgły, słupach świecących chmur, w których obrębie przestawała działać cała pokładowa elektronika, a czasami także silniki.
Ludzie tracili zmysł orientacji i skarżyli się na zawroty głowy, niektórzy czuli przez chwilę stan nieważkości, a horyzont znikał w mgnieniu oka. Po krótkim czasie aparatura przeważnie zaczynała znowu normalnie pracować. Zdarzało się też, że przelot przez taką chmurę powodował znaczne przesunięcie czasu lotu. Często wspominano rozproszone światło oraz białą świecącą wodę, z której jednemu z pilotów samolotu ratowniczego udało się pobrać próbki. Analiza wykazała nienaturalną zawartość siarki.
Latem 1972 roku jeden z samolotów pasażerskich zniknął z ekranu radarów i stracił wszelką łączność radiową. W ciągu 10 minut zebrano ekipę ratowniczą, kiedy nagle samolot wylądował, jak gdyby nigdy nic, na lotnisku w Miami. Przeprowadzono kontrolę wszystkich systemów, ale nie wykazała ona żadnych uszkodzeń, jedynie zegarki spóźniały się 10 minut.
Nie wiadomo, co w tym czasie działo się z pasażerami. Pilot stwierdził, że nie miał żadnych kłopotów podczas lotu, z wyjątkiem mgły. Niektórzy pasażerowie wspominali później o świetlistych kulach latających w powietrzu i pod wodą oraz o tym, że ich samolot przez chwilę sam rozbłysnął podobnym światłem.
ZOBACZ:
Jest wiele teorii próbujących wyjaśnić tajemnicę Trójkąta Bermudzkiego. Kiedyś wierzono, że to potwory morskie pożerają statki i samoloty w tym rejonie. Sceptycy z kolei wspominają o piratach żerujących na tych terenach, łupiących statki, topiących je i zacierających po sobie ślady.
Niewątpliwie w części przypadków mają rację. Początkowo piraci grabili statki, potem przyszła moda na ich przechwytywanie i wykorzystywanie do szmuglu narkotyków czy alkoholu. Trudno jednak autorytatywnie stwierdzić, że piraci zatapiają tankowce i statki podwodne, ponieważ nie mieliby przecież gdzie ukryć ton żelastwa. Dodatkowo niemożliwe było przecież obrabowywanie samolotów.
Inne teorie mówią o silnych prądach podwodnych, które za sprawą ogromnego ciśnienia wsysają wszystko. Po upadku teorii prądów wodnych powstała teoria "superpioruna". To bardzo rzadkie wyładowanie energii rzędu 10 trylionów watów. Taka siła może teoretycznie zagotować wodę, powodując powstanie gwałtownej mgły, zjawiska opisywanej przez świadków "białej wody", a w konsekwencji zatopienie statku.
Ogromne wyładowanie tłumaczy też rewolucję urządzeń pokładowych. Co jednak tłumaczy brak jakichkolwiek śladów po wrakach? Co tłumaczy zniknięcie samych członków załogi? Jakim sposobem ogromny piorun omija statek niszcząc jedynie ludzi znajdujących się na pokładzie? Na te pytania nadal brak odpowiedzi.
Z jednej strony teorie fizyki, z drugiej natomiast miłośnicy zjawisk paranormalnych, których naukowe spekulacje nadal nie zadowalają. Fani spiskowych teorii dziejów stworzyli już kilkadziesiąt takich hipotez, rzekomo wyjaśniających wypadki na Atlantyku. Są wśród nich mniej lub bardziej zaskakujące koncepcje. Okazuje się jednak, że metafizyczne pomysły sprawdzają się w tym wypadku zdecydowanie lepiej niż nauka.
Oczywiście na czele znajdziemy rzekomą ingerencję UFO, interpretowaną na rozmaite sposoby. Jedni uważają, że istoty pozaziemskie prowadzą badania nad nasza planetą. Dlatego w zależności od potrzeb porywają statki, samoloty, a innym razem samych ludzi. Mniej popularna teoria mówi o tym, że cywilizacje z kosmosu pozbawione są wody, którą zasysają właśnie z obszaru Trójkąta Bermudzkiego. Muszą to robić z taką siłą, że razem z wodą pochłaniają też inne obiekty.
Są również ci, którzy wiążą tajemnice "diabelskiego trójkąta" z cywilizacją starożytnych Atlantów. Legenda mówi, że ludność Atlantydy posiadała ogromny kryształ, z którego świat niegdyś czerpał energię. Wraz z zagładą mitycznego państwa kryształ zapadł się w głębinach oceanu, a dziś wytwarza niszczące pole elektryczne. To teoria dość rewolucyjna, lecz wygodna zarówno dla badaczy Trójkąta Bermudzkiego, jak i dla poszukiwaczy cudownej cywilizacji, która stanowi kolejną nierozwiązywalną zagadkę współczesnych czasów.
A może Atlanci wciąż istnieją i strzegą swojej potęgi? Porywają więc wszystkich, którzy przez przypadek mogliby natknąć się na ich tajemnicę. Wszystko to tylko domysły. Jedna z ostatnich teorii mówi o tak zwanej dziurze w niebie, która wskutek zakrzywienia przestrzeni stanowi drogę do kosmosu. Wszystkie są kontrowersyjne, lecz nie można ich odrzucić, dopóki nauka nie wyjaśni, co tak naprawdę kryje się za mrożącą krew w żyłach zagadką.
Anomalie pogodowe opisywane przez świadków nie są czymś wyjątkowym na naszej planecie. Okazuje się, że Trójkąt Bermudzki to tylko jedno z takich przerażających miejsc. Podobne zjawiska atmosferyczne występują na tak zwanym Diabelskim Morzu.
Obszar jest określany mianem Trójkąta Smoka, leży między Japonią, Wyspą Yap i Tajwanem. To ten sam stopień szerokości geograficznej, co w przypadku Trójkąta Bermudzkiego, a to już jakaś wskazówka. Dawni mieszkańcy Japonii wierzyli, że morze zamieszkują smoki, które wciągają statki pod wodę. W związku z regularnym nawrotem niepokojących wypadków, rząd japoński postanowił w 1952 roku wysłać statek badawczy i raz na zawsze "odczarować" tragiczny obszar.
Ekspedycja kapitana Kaio Maru nigdy nie powróciła do portu, nie odnaleziono statku ani załogi.
Nasza planeta skrywa kolejny sekret otaczającej nas rzeczywistości. Nadal wiele tajemnic pozostaje bez rozwiązania. Może to tylko kwestia czasu, a może znak, że człowiek nie powinien przekraczać pewnych granic i sięgać po wiedzę, która prawdopodobnie przerosłaby nasze najśmielsze oczekiwania i obawy.</field>
  </doc>
  <doc>
    <field name="id">89</field>
    <field name="title">janukowycz-zginie-kraj-sie-rozpadnie</field>
    <field name="datawydarzenia">20 lutego, 2018 r, w 1953, 2014 r, w 2009, w 2016, 2013 r, 2015 r, 25 lutego, 2010 r, 2012 r, w 2014, w 2011</field>
    <field name="miejsce">w Rosji, w Moskwie, na Ukrainie, w Mołdawii, w Karpatach, w Kijowie, w Polsce</field>
    <field name="description">Od kilku lat w ukraińskim internecie krążą plotki, że mnisi z Athos i karpacki guślarz przepowiedzieli Wiktorowi Janukowyczowi tragiczną śmierć. Astrolodzy i jasnowidze dodają, że kraj zacznie się rozpadać, a sporny Krym stanie się "Czeczenią Ukrainy". Nasi wschodni sąsiedzi, nie wiedząc, czym skończy się trwający od miesięcy kryzys, zwracają się ku proroctwom i horoskopom, z których wyłania się pesymistyczny obraz…
Podziały społeczne i walka o władzę doprowadziły Ukrainę na skraj wojny domowej. Skalę problemu uzmysłowił krwawy czwartek 20 lutego. Patrząc na dziesiątki ofiar, pogrążający się w chaosie kraj i brak konsensusu politycznego zwykli obywatele zadają sobie pytanie, kiedy i jak to wszystko się skończy? Niektórzy podpowiedzi szukają w proroctwach i wskazaniach astrologów, a te nie brzmią wesoło.
Gwiazdy mówią: „Ukraina się rozpadnie, a z nią UE”
- Już dawno przepowiadałem, że Ukraina znajdzie się na drodze do rozpadu na trzy części - powiedział w rozmowie z gazetą "Wieciernaja Moskwa" Paweł Globa - jeden z najsłynniejszych w Rosji astrologów. - Dla Ukrainy najniebezpieczniejszy będzie rok 2015. Przez dwa i pół roku będzie wisieć nad nią widmo podziału. Jeśli sytuacja się nie poprawi, do 2018 r. nie będzie już jednej Ukrainy - mówił o tym, co wyczytał z astrologicznych wykresów.
Urodzony w Moskwie w 1953 r. Globa, z pochodzenia Ukrainiec, nazywa 2014 "rokiem rewolucji" i politycznych turbulencji. Jako dyrektor Instytutu Astrologicznego bywa często pytany przez dziennikarzy o wizje przyszłości. W udzielonym pod koniec ub. roku wywiadzie oświadczył, że Stary Kontynent czekają niebawem dramatyczne zmiany: rozpadająca się Ukraina pociągnie za sobą upadek Unii Europejskiej.
Globa, który pozostaje (delikatnie mówiąc) postacią kontrowersyjną, twierdzi, że taki scenariusz wyczytał w gwiazdach już przed kilkoma laty:
- Do rozpadu nie dojdzie od razu, ale od 2014 r. na Ukrainie będą de facto dwie władze, choć zostanie zachowana jedność terytorialna. Będzie to wyglądać tak jak w Mołdawii - prognozował na konferencji w 2009 r. - Wschodnia Ukraina nie będzie uznawać zwierzchnictwa Kijowa i zostanie częścią odradzającego się Imperium Rosyjskiego, a Krym będzie "ukraińską Czeczenią".
Globa dodawał, że mimo krążącego widma rozpadu w 2016 r. pojawi się szansa na odwrócenie politycznej sytuacji pod wodzą "zupełnie nowego człowieka". Odmienną wizję wydarzeń na Ukrainie pod koniec 2013 r. przedstawił inny znany astrolog, Igor Nikiszin:
- Przyszły rok będzie się charakteryzował ludowymi wystąpieniami. Ludzie zaczną aktywniej walczyć o swoje prawa, zmuszając władzę, by słuchała obywateli - mówił. - Można śmiało powiedzieć, na podstawie wykresu astrologicznego dla Ukrainy i Janukowycza, że do 2015 r. utrzyma on władzę - stwierdził Nikiszin, dodając, że kraj nadal będzie orbitować w stronę wpływów Moskwy.
„Janukowycz umrze” - mówią mnisi
W ukraińskiej blogosferze od kilku lat krąży proroctwo dla Wiktora Janukowycza wypowiedziane przez pewnego molfara - jak karpaccy Huculi nazywają człowieka obdarzonego zdolnościami nadprzyrodzonymi. Historia ta pojawiła się po raz pierwszy na blogu Sonii Koszkiny. Opowiada, jak 25 lutego 2010 r., w dzień zaprzysiężenia prezydenta, pewien mężczyzna, pokonując przełęcz w Karpatach, zabrał do samochodu stojącego przy drodze staruszka w kożuchu, który powiedział: "Dziś tam u was w Kijowie jakiegoś Pana wyświęcili na cara. Zabiją go w ciągu trzech lat".
Molfar z opowieści pomylił się, ale rok po zapowiedzianej dacie Janukowycz znalazł się w najpoważniejszych w życiu kłopotach. Przestrogi dla prezydenta Ukrainy płynęły też z innych źródeł. W 2012 r. rozeszły się informacje jakoby święci starcy z Athos mieli przepowiedzieć mu jedynie dwa lata życia - dowiedziała się Koszkina od informatorów z Partii Regionów.
Prawosławni mnisi z Grecji mieli przestrzec Janukowycza, że "w 2014 jego ziemska droga może dobiec końca i to nie z przyczyn naturalnych" - wspominały media. Warto dodać, że zamieszkany wyłącznie przez duchownych region Athos należy do ulubionych miejsc zagranicznych wizyt ukraińskiego prezydenta. W kwietniu 2010 r., niedługo po katastrofie smoleńskiej, samolot z Janukowyczem na pokładzie wpadł nad Atlantykiem w silne turbulencje. Pilotom ledwo udało się opanować maszynę, za co w podzięce Janukowycz udał się właśnie do Athos.
Trudna, ale jasna przyszłość
Nelli Uszakowa z Władimira, z wykształcenia neurolog, twierdzi, że nabyła unikalny dar jasnowidzenia, dzięki któremu pomaga chorym w diagnozowaniu dolegliwości. Miewa też wizje tego, co czeka jej kraj i świat: "Janukowycz ucieknie zagranicę. W parlamencie dojdzie do podziałów. Potem prezydentem zostanie ktoś w wieku 35-40 lat, kto teraz przy władzy nie jest ani się do niej nie garnie" - przepowiadała w 2011 r.
Ciemne chmury nad prezydentem zobaczył także inny ukraiński astrolog, Wład Ross:
- Dojdzie wokół niego do poważnych zakulisowych rozgrywek, które mogą doprowadzić do jego obalenia. Partia Regionów może w ogóle zdecydować się na nowego lidera. Gwiazdy wskazują, że Janukowycz zostanie zdradzony. On tego wszystkiego nie wytrzyma. Może uciec do innego kraju - mówił Ross, dodając przy innej okazji, że Majdan rozejdzie się nieprędko, a ważne dla niego decyzje mogą zapaść w maju.
W ub. roku astrolog ujawnił również, że w 2014 r. coś stanie się ze zdrowiem Janukowycza, i fizycznym, i psychicznym.
- Wydawałoby się, że zbliża się do funkcji prezydenta, ale ostatecznie jej nie osiągnie - mówił z kolei o Kliczce. - Polityka to nie boks i tu w równej i uczciwej walce się nie wygra. W 2014 r. może oczekiwać prowokacji konkurencji. Możliwe, że jego najbliższe otoczenie skrajnie się zmieni. Nie widzę wzrostu znaczenia jego pozycji.
Mgliste wzmianki o przyszłości Ukrainy pojawiają się też w przepowiedniach niewidomej Bułgarki, Wangelii Guszterowej (1911-96) zwanej Babą Wangą, która znana była ze swego proroczego daru w całym bloku wschodnim.
"Tak wiele ofiar! Ale nic nie zatrzyma Ukrainy. Wszystko ustąpi z waszej drogi, a wy staniecie się panami świata. Ukraina podniesie się znowu i zajmie należne sobie miejsce. Na Ukrainie narodzi się wielu ludzi, którzy zmienią oblicze Ziemi" - głosi krążące po sieci proroctwo.
Wiele z powyższych przepowiedni to tak naprawdę prognozy, do których stworzenia nie potrzeba wcale nadprzyrodzonego daru, a jedynie orientacji w politycznych realiach. Mimo to w niepewnych czasach ludzie chętnie słuchają, co mają do powiedzenia astrolodzy lub jasnowidze.
A co dalej z Ukrainą? Jednym z powodów tamtejszego buntu jest niezadowolenie obywateli z politycznej prywaty i rosnących kontrastów. Na Majdanie krzyżuje się jednak cała sieć idei i interesów, o czym z jakichś powodów nie mówią mainstreamowe polskie media robiące z protestujących romantycznych bojowników o dobro. A przecież to tylko część rzeczywistego obrazu sytuacji.
Ukraińska rewolucja wyrosła ze zmęczenia "republiką kolesiów" i oderwanymi od rzeczywistości elitami. Nie trzeba być jasnowidzem, by dojść do wniosku, że prędzej czy później te same nastroje mogą dać o sobie znać w Polsce.</field>
  </doc>
  <doc>
    <field name="id">90</field>
    <field name="title">jasir-arafat-otruty-polonem</field>
    <field name="datawydarzenia">2004 r, 4 listopada, w 2012</field>
    <field name="miejsce">w Ramallah, na Zachodnim Brzegu, w Instytucie Radiofizyki, w Lozannie</field>
    <field name="description">Słynny palestyński przywódca mógł nie umrzeć z przyczyn naturalnych, jak wynika ze śledztwa przeprowadzonego przez dziennikarzy stacji Al-Jazeera.
Oficjalna wersja wydarzeń brzmi następująco: w październiku 2004 roku 75-letni Jasir Arafat znacznie podupadł na zdrowiu. Odczuwał ogromny ból, nie opuszczały go nudności. Nie pomogło przewiezienie z jego domu w Ramallah na Zachodnim Brzegu do specjalnej kliniki we Francji, wkrótce uszkodzeniu uległy nerki, a kilka dni później zapadł w śpiączkę. Zmarł 4 listopada. Biorąc pod uwagę status i autorytet, jakim cieszył się wśród Palestyńczyków Arafat, od razu wzięto pod uwagę hipotezę, że za jego śmiercią mogą stać osoby trzecie. Przeprowadzone wówczas śledztwo nie wykazało jednak śladów otrucia.
Sprawa wydawała się zamknięta do momentu, kiedy dziennikarze katarskiej telewizji ponownie zainteresowali się sprawą, badając między innymi kilka przedmiotów należących niegdyś do Arafata, takich tak ubrania czy szczoteczka do zębów. Badania przeprowadzone w Instytucie Radiofizyki w Lozannie (Szwajcaria) wykazały, że znajdowały się na nich ślady niezwykle rzadkiego izotopu polonu 210. Wyniki badania dodatkowo zreferował prestiżowy brytyjski magazyn medyczny - The Lancet.
W wyniku tych badań wdowa po palestyńskim przywódcy zwróciła się z prośbą o ekshumację zwłok męża. Władze autonomii dokonały jej w 2012, teraz czekamy na wyniki.
Warto przypomnieć, że izotopem 210 polonu został otruty rosyjski szpieg – Aleksander Litwinienko. Być może szanowni Czytelnicy kojarzą jeszcze jakieś przypadki zatruć polonem?
Źródło: orwellsky.blog.onet.pl</field>
  </doc>
  <doc>
    <field name="id">91</field>
    <field name="title">jasnowidz-o-polskich-himalaistach-mam-zle-wrazenie</field>
    <field name="datawydarzenia">6 marca</field>
    <field name="miejsce"></field>
    <field name="description">W rozmowie z Fundacją Nautilus słynny polski jasnowidz, Krzysztof Jackowski skomentował sprawę dwóch polskich himalaistów, którzy zaginęli podczas zejścia z ośmiotysięcznika Broad Peak: "To wygląda bardzo źle".
Czterej polscy himalaiści stanęli na szczycie, który do tej pory nie został jeszcze zdobyty zimą. Problemy zaczęły się podczas zejścia z ośmiotysięcznika. Dwóm Polakom udało się dotrzeć do bazy, jednak kontakt z ich kolegami - 58-letnim Maciejem Berbeką i 27-letnim Tomaszem Kowalskim urwał się. Do tej pory nie wiadomo, co się stało.
Poproszony o komentarz w tej sprawie Krzysztof Jackowski stwierdził, że ma wrażenie, iż coś stało się Kowalskiemu - prawdopodobnie złamał nogę spadając w jakąś szczelinę. To miało miejsce 15-20 minut przed rozpoczęciem zejścia. Jeśli zaś chodzi o Berbekę, zdaniem Jackowskiego mógł spaść ratując Kowalskiego.
Łączność z himalaistami została przerwana nad ranem 6 marca.</field>
  </doc>
  <doc>
    <field name="id">92</field>
    <field name="title">jasnowidz-z-czluchowa-trynkiewicz-dokona-zbrodni-na</field>
    <field name="datawydarzenia">11 lutego, w 2017, w 1989</field>
    <field name="miejsce">w Sejmie</field>
    <field name="description">Krzysztof Jackowski, czyli słynny jasnowidz, do którego wielokrotnie zwracała się policja, by pomógł jej ustalić sprawcę przestępstwa lub zlokalizować jakieś zwłoki, podzielił się z nami swoją opinią co do przyszłości wychodzących na wolność morderców. W ocenie jasnowidza z Człuchowa Mariusz Trynkiewicz się nie zmienił, więc po 11 lutego dojdzie do tragedii. – Uważam, że ten morderca z Piotrkowa dokona zbrodni na starszej osobie... – powiedział w rozmowie z fakt.pl
Jackowski przypomina, że raz już pomagał policji, gdy ta miała problem w śledztwie ws. wampira z Bytowa. Wtedy przekonywał policjantów ze Słupska, że mordercą i gwałcicielem nie jest nikt z rodziny – jak miały prowadzić tropy. Teraz, na naszą prośbę, dokonał analizy potencjalnej groźby ponownego zaatakowania Leszka Pękalskiego oraz Mariusza Trynkiewicza, którzy niebawem kończą 25-letnie odsiadki (Trynkiewicz w lutym br., Pękalski w 2017 r.). Jackowski uważa, że obaj mordercy niewiele się zmienili, ale Pękalski znowu nie zaatakuje. Inaczej może być w przypadku Trynkiewicza:
– Uważam, że ten z Piotrkowa dokona zbrodni na starszej osobie. Myślę, że policja nie ochroni potencjalnej ofiary. Uważam, że Trynkiewicz na pewno wróci za kraty – powiedział nam Krzysztof Jackowski. Jasnowidz z Człuchowa uważa, że jego psychika niewiele się zmieniła po 25 latach więzienia. Mało tego, morderca może szukać rewanżu, chcieć w chory sposób zadośćuczynić sobie "więzienną krzywdę", jaka go rzekomo spotkała. Jeśli faktycznie chodzą mu po głowie takie myśli, policja będzie musiała pilnować go 24 godziny na dobę.
Przypomnijmy, że Mariusz Trynkiewicz (52 l.) mordował i gwałcił chłopców w bestialski sposób. Najpierw dostał karę śmierci, ale w wyniku amnestii w 1989 r. zamieniono ją na 25 lat więzienia. Rząd zrobił niewiele, by zapobiec wyjściu Trynkiewicza na wolność. Wprawdzie przygotowano specjalną ustawę o zbrodniarzach, ale urzędnicy spóźnili się z przedłożeniem jej do uchwalenia w Sejmie. W tej sytuacji, przygotowywane naprędce przepisy mogą okazać się bublem prawnym, który Trynkiewicz z łatwością podważy...</field>
  </doc>
  <doc>
    <field name="id">93</field>
    <field name="title">jasnowidze-i-prorocy-o-wojnie-w-syrii</field>
    <field name="datawydarzenia">2012 r</field>
    <field name="miejsce">w Syrii, w Dabiku, w północnej Syrii, na Ziemię, na Syrię, w Jerozolimie, w Libii, w Ankarze, na Oceanie Indyjskim, w Zatoce Perskiej, na Bliskim Wschodzie</field>
    <field name="description">Gdy Syria stała się "beczką prochu", a w pobliżu Damaszku użyto broni chemicznej, przypomniano sobie o słowach proroków i wizjonerów. Edgar Cayce - znany amerykański jasnowidz, przepowiedział "arabską wiosnę" i niepokoje w Syrii, które mogą prowadzić do następnej ogólnoświatowej wojny. Ale najciekawsze proroctwa pochodzą od Mahometa, który nazwał Damaszek "miejscem zgromadzenia przed czasami ostatecznymi". Mówił, że to tam zacznie się wielka wojna z Zachodem, któremu na spotkanie wyjdzie armia z Medyny. W międzyczasie - jak dodał - ma objawić się "Antychryst"…
Wojna domowa w Syrii i groźba przerodzenia się jej w konflikt o szerszym zasięgu to przewodni temat ostatnich dni. Rzekome użycie broni chemicznej przez reżim Baszara al-Asada dało USA pretekst do wplątania się w konflikt pod hasłem "obrony norm międzynarodowych". W obliczu eskalacji napięcia przypomniano sobie o… przepowiedniach. Okazuje się, że z jakichś powodów o Syrii i jej stolicy wielcy prorocy i jasnowidze wspominali dość często. Od Izajasza, po Mahometa i Edgara Cayce’go - większość zgadzała się, że to, co się tam wydarzy będzie ostatnim akordem przed nadejściem "dni ostatecznych".
"Objawi się, gdy przybędą do Syrii…"
Najwięcej o konflikcie w Syrii oraz Dadżalu - islamskiej wersji "Antychrysta", który ma się podczas niego objawić mówią tzw. hadisy - przypowieści z życia Mahometa (ok. 570-632), stanowiące podstawę islamu sunnickiego. Są to cytaty proroka zawierające wskazówki, wytyczne oraz niezwykle interesujące przepowiednie. Te ostatnie odnoszą się do roli, jaką Damaszek ma odegrać w wielkiej wojnie będącej preludium do Dnia sądu. Mają tam rozegrać się również inne kluczowe wydarzenia przed końcem świata.
Świadkiem wypowiedzenia przez Mahometa jednego z najbardziej poruszających proroctw na ten temat był jego towarzysz, Abu Huraira, który cytował jego słowa: "Dzień ostatni nadejdzie, kiedy Rzymianie [jak muzułmanie określają chrześcijan lub ludzi Zachodu - przyp. autora] wylądują w al-Amak lub w Dabiku [mieście w północnej Syrii]. Wtedy armia składająca się z najlepszych wojowników uderzy na nich z Medyny". Przepowiednia mówi dalej, że wojska muzułmańskie podzielą się na trzy części, z których jedna polegnie, druga ucieknie, a trzecia zwycięży i z marszu "podbije Konstantynopol".
Na tym się jednak nie skończy. Mahomet powiedział, że kiedy wojownicy dżihadu "odwieszą miecze na drzewach oliwnych" i będą szykowali się do powrotu, stanie się coś nieoczekiwanego: "Dadżal [tj. fałszywy prorok] objawi się, kiedy przybędą do Syrii. […] Potem pojawi się Jezus - syn Maryi i poprowadzi ich do modlitwy. Kiedy wrogowie Allacha go ujrzą, rozpierzchną się jak sól znikająca w wodzie…".
Dadżal będzie rozgłaszał swe fałszywe nauki po całym świecie. Do walki z nim ma stanąć Isa, czyli Jezus, który ponownie zstąpi na Ziemię. Według tradycji islamskiej to właśnie stolica Syrii będzie miejscem, gdzie się pojawi. Co ciekawe, Mahomet wyznaczył nawet dokładny obszar, gdzie - pośrodku konfliktu - ma do tego dojść: "Będzie to niedaleko białego minaretu we wschodniej części Damaszku. Przybędzie on ubrany w szaty barwione szafranem" - wspomina jeden z kilku tysięcy hadisów.
"Oto Damaszek przestanie być miastem…"
To nie koniec islamskich przepowiedni związanych z Damaszkiem. Według proroctw Mahometa, miasto ma odegrać szczególną rolę w zapowiedzianej przez niego wielkiej wojnie zwiastującej nadejście "dni ostatnich". Jeden z hadisów nazywa rejon stolicy Syrii "miejscem ostatecznego zgromadzenia i krainą zmartwychwstania". Inne niezwykle sugestywne proroctwo odnosi się do wspomnianej wyżej "Wielkiej wojny" (al-Malhama) - koncepcji z muzułmańskiej eschatologii, która bywa różnie interpretowana. Kręgi radykałów uznają ją za ostateczny konflikt między islamem a cywilizacją Zachodu.
Mahomet zapowiedział, że w jego toku dojdzie do zawarcia paktu między muzułmanami a zachodnimi wojskami, które uderzą na Syrię. Ci drudzy jednak "zdradzą i poślą żołnierzy pod 80 sztandarami, a pod każdym będzie 12 tys. ludzi. Miejscem, które pozostanie muzułmanom będzie żyzna oaza, w której leży miasto zwane Damaszkiem" - wyjaśnia prorok. Okazuje się jednak, że nie tylko Mahomet przepowiadał stolicy Syrii taki los.
Zniszczenie miasta wieszczył też Izajasz - żyjący w VIII w. p.n.e. starotestamentowy prorok, syn Amosa, człowiek wykształcony i powiązany z dworem królewskim w Jerozolimie. Pewnego razu doznał on wizji Jahwe "siedzącego na wysokim i wyniosłym tronie" w otoczeniu serafinów. Dowiedział się wtedy o swoim posłannictwie, a wytyczne od Boga spisał w księdze, która stała się kanoniczną częścią Biblii. Tam wspominał: "Oto Damaszek przestanie być miastem. Stanie się stosem gruzów. […] Ach wrzawa mnogich ludów! Jak łoskot morza, tak huczą. […] Narody szumią jak wezbrane wody, ale Pan je zgromi i umkną daleko…".
"Pojawią się napięcia…"
Choć proroctwo z "Księgi Izajasza" tyczy się jego czasów, odkąd konflikt w Syrii zaczął grozić eskalacją, w internecie pojawiło się na jego temat wiele spekulacji. Przypomniano sobie też, co mówili na ten temat jasnowidze. Ciekawe było to, co zapowiadał Edgar Cayce (1877-1945) nazywany "śpiącym prorokiem", gdyż doświadczał wizji w letargu przypominającym sen. Swoje przepowiednie Cayce nazywał "odczytami" (ang. readings). Jego zwolennicy przypisują mu m.in. przewidzenie Wielkiego kryzysu i II wojny światowej.
Na stronie Fundacji Cayce’go znaleźć można listę jego przepowiedni, które właśnie się spełniają lub czekają na spełnienie. Jedna z nich dotyczy fali rewolucji w krajach arabskich oraz tego, co spotkało Syrię: "Pojawią się napięcia. Spodziewajcie się ich w pobliżu Cieśniny Davisa, gdzie celem będzie utrzymanie ‘linii życia’. Oczekujcie ich też w Libii i Egipcie, w Ankarze i Syrii, w cieśninach powyżej Australii, na Oceanie Indyjskim i w Zatoce Perskiej" - wspominał Cayce. Słowa te często interpretuje się jako zapowiedź III wojny światowej.
Po sieci krąży również wiele innych proroctw o sytuacji w Syrii, które przypisuje się znanym jasnowidzom. Twierdzi się przykładowo, że Cayce zapowiedział pojawienie się na Bliskim Wschodzie "szalonego despoty", który rozpęta wielki konflikt. Z kolei Baba Wanga (1911-96) - legendarna bułgarska profetka, która miała przewidzieć wybuch elektrowni czarnobylskiej i zatonięcie Kurska - stwierdziła ponoć, że Europę czeka atak chemiczny ze strony islamistów. Pochodzenie tych przepowiedni jest jednak bardzo wątpliwe.
Co ciekawe, najsłynniejsi współcześni bliskowschodni wizjonerzy pomylili się co do wojny w Syrii. Michel Hayek - libański jasnowidz-celebryta zapowiadał, że reżim al-Asada upadnie na początku 2012 r. Mike Feghali, którego przepowiednie popularne są również w Syrii oświadczył, że rok 2013 będzie dla tego kraju "spokojny". Ze wszystkich proroctw na temat tamtejszego konfliktu najciekawsze są jednak te pochodzące z hadisów. Mają one też największą "siłę rażenia". Wielu radykalnych islamistów może bowiem uwierzyć, że amerykańskie uderzenie to potwierdzenie zapowiedzianej przez Świętego Proroka al-Malhamy…
________________________
Cytaty pochodzą z:
Sahihmuslim.com
Edgarcayce.com
Biblia Tysiąclecia, Poznań 2000.</field>
  </doc>
  <doc>
    <field name="id">94</field>
    <field name="title">jasnowidzenie-dla-poczatkujacych</field>
    <field name="datawydarzenia"></field>
    <field name="miejsce"></field>
    <field name="description">"Czy zdarzyło Ci się kiedykolwiek mieć przeczucie, które się dokładnie sprawdziło? Czy wiedziałeś, kto do Ciebie dzwoni, zanim podniosłeś słuchawkę? Czy miałeś kiedyś nagłe wrazenie, że powinieneś coś zrobić lub czegoś zaniechać, a później odkryłeś, że trzeba było postąpić zgodnie z tym odczuciem? Jeśli tak, było to instynktowne wykorzystanie zdolności intuicyjnych".
Nostradamus, Stefan Ossowiecki czy Edgar Cayce nie byli aż tak wyjątkowi, jak nam się wydaje. Owszem, posiadali bardzo duże zdolności, ale w dziedzinie, w której każdy z nas może odnosić sukcesy. Bo jasnowidzenie nie jest umiejętnością zarezerwowaną tylko dla prawdziwych wybrańców. Każdy człowiek posiada mniej lub bardziej wyostrzony "szósty zmysł", dzięki któremu może przewidzieć nadchodzące wydarzenia - te o wymiarze globalnym (zwykle katastrofy lub inne tragedie) lub zupełnie błahe, jak choćby niespodziewane spotkanie z kimś, kogo nie widzieliśmy od dawna. Wszyscy dysponujemy intuicją, miewamy przeczucia, a niekiedy nawet prorocze sny. A zdolności te można nie tylko kontrolować, ale i wzmacniać tak, by służyły nam się w codziennym życiu.
"Jasnowidzenie dla początkujących" Piotra Gońciarza to książka, dzięki której używanie naszych ukrytych zdolności stanie się łatwiejsze. Publikacja ta zawiera omówienie poszczególnych form poznawania przyszłości - od wspomnianej już intuicji, przez psychometrię, a na dywinacji kończąc - wraz z ćwiczeniami pomagającymi nauczyć się ich stosowania w praktyce. Ogromną zaletą tej pozycji jest jej objętość - autor postawił na krótkie, ale treściwe wyjaśnienia zwieńczone wskazówkami praktycznymi. Dzięki temu w krótkim czasie możemy wyćwiczyć w sobie umiejętności, które odmienią nasze życie.
Jasnowidzenie dla początkujących - Piotr Gońciarz
Wydawnictwo Studio Astropsychologii</field>
  </doc>
  <doc>
    <field name="id">95</field>
    <field name="title">jej-skore-wylowiono-z-wisly-kto-zabil</field>
    <field name="datawydarzenia">12 listopada, 1998 r, 6 stycznia, 1999 r, 14 stycznia, 1991 r, 2011 r</field>
    <field name="miejsce">na Uniwersytecie Jagiellońskim, na Wiśle, w Polsce, w Ameryce, w Krakowie</field>
    <field name="description">Najpierw wyłowiono płat ludzkiej skóry, później odnaleziono też uciętą w kolanie nogę. Wkrótce okazało się, że należały do młodej studentki religioznawstwa z Krakowa. Od zbrodni minęło piętnaście lat, jednak mordercy Katarzyny Z. nadal nie odnaleziono. Co jakiś czas pojawiają się jednak nowe tropy.
Był 12 listopada 1998 roku. Studiująca na Uniwersytecie Jagiellońskim Katarzyna Z. po wyjściu z uczelni miała udać się w stronę Nowej Huty, gdzie jej matka czekała na wizytę lekarską. 23-letnia kobieta nie pojawiła się jednak w poczekalni, nie próbowała też w żaden sposób skontaktować się z matką, by wytłumaczyć jej, że nie może się pojawić. Przez niemal dwa miesiące Katarzyna uznawana była za zaginioną i nikt nie wiedział, co tak naprawdę się stało. Uciekła, została porwana? Wkrótce przynajmniej tę tajemnicę udało się rozwikłać.
Sprawa bez precedensu
6 stycznia 1999 roku Mieczysław M., kapitan pływającego po Wiśle pchacza "Łoś" zmuszony był się zatrzymać, gdy coś wkręciło się w śrubę. Takie sytuacje zdarzały się często, nikt więc nie podejrzewał, że za chwilę dojdzie do makabrycznego odkrycia. Mieczysław M. spojrzał na obiekt, który unieruchomił "Łosia". W pierwszej chwili nie wiedział, co to takiego. Wydawało mu się, że jest to kawałek grubego materiału. Przerażająca prawda dotarła do niego w chwili, gdy dostrzegł ludzkie ucho z dziurką, w której kiedyś tkwił kolczyk.
Po tym, jak "materiał" okazał się ludzką skórą, na Wiśle zaroiło się od policjantów. Po kilku dniach, dokładnie 14 stycznia udało się odnaleźć uciętą w kolanie nogę. Znajdujące się na kończynie fragmenty ubrań wystarczyły, by określić tożsamość ofiary - była to zaginiona od niemal dwóch miesięcy Katarzyna Z.
Makabryczna inspiracja
Morderstwo Katarzyny Z. było bezprecedensowe - w Polsce nigdy nie doszło do podobnej zbrodni. Zdarzało się rozczłonkowywanie ofiar, zdejmowanie skalpu, ale nigdy żaden morderca nie zdjął z ciała niemal całej skóry. Nawet włączeni w sprawę agenci FBI nie spotkali się do tej pory z analogicznym przypadkiem, choć w Ameryce roiło się od wyjątkowo okrutnych seryjnych morderców. Nie dało się jednak nie zauważyć, że historia Katarzyny Z. brzmi jakby znajomo. W 1991 roku na ekrany kin wszedł wstrząsający thriller "Milczenie owiec". Do Polski dotarł w tym samym roku, a więc siedem lat przed morderstwem. W filmie policja tropi mężczyznę, który by zaspokoić swoje fantazje seksualne zabija kobiety, zdejmuje ich skóry i zszywa je ze sobą, by stworzyć ludzki gorset. Postać Buffalo Billa zainspirowana została historią żyjącego naprawdę seryjnego mordercy - Eda Geina. Jednak zabójca Katarzyny Z. poszedł o krok dalej - tylko on zdjął niemal całą skórę z jednego ciała.
Choć wydaje się, że to właśnie "Milczenie owiec" posłużyło mordercy znad Wisły jako plan działania, istnieje jeszcze jedna koncepcja dotycząca makabrycznego źródła inspiracji. Niedługo przed popełnioną zbrodnią w jednej z gazet ukazał się artykuł na temat św. Bartłomieja, który został obdarty ze skóry i ukrzyżowany.
Ślepe zaułki
W czasie, gdy matka Katarzyny Z. myślała, że jej córka uczęszcza na uczelnię, dziewczyny wcale tam nie było. Pojawiła się tylko na jednym wykładzie - z etnologii religii. 12 listopada 1998 roku także nie było jej na zajęciach. Gdzie w tym czasie przebywała? Śledczy badający sprawę zaczęli rozważać teorię o tajemniczym mężczyźnie, którego Katarzyna poznała i z którym spędzała czas wtedy, gdy powinna być na uczelni. Taka teoria pasowałaby idealnie, ponieważ szybko stwierdzono, że zbrodnia bez wątpienia dokonana została na tle seksualnym. Czy Katarzyna poznała mężczyznę, który podczas jednego z ich spotkań wcielił w życie chorą fantazję polegającą na zamordowaniu i obdarciu ze skóry swojej ukochanej? Teoria ta upadła z braku dowodów, a przede wszystkim - kontynuacji. Popęd seksualny nie jest przecież czymś jednorazowym, tylko powraca po zaspokojeniu. W związku z tym oczywiste było, że morderca zaatakuje ponownie, kiedy znów obudzi się w nim żądza. Tak się jednak nie stało, choć śledczy nie wykluczają możliwości, że człowiek odpowiedzialny za śmierć Katarzyny Z. nie powielił schmatu i zabił kolejną ofiarę w zupełnie inny sposób. W takiej sytuacji niemal niemożliwe jest powiązanie go ze sprawą.
Przez kolejne lata policja trafiała na wiele tropów, które wydawały się niemal pewne. Rosjanin, który zabił ojca, odciął mu głowę, zdjął z niej skórę i zakładał ją jak maskę. Wypuszczony z Kobierzyna psychopata, który oskalpował własną żonę. Mężczyzna, który nienawidził kobiet, podglądał sąsiadkę i lubił przebierać się w damską bieliznę. Wszystkie te przypadki okazywały się jednak ślepymi zaułkami. Brakowało dowodów.
Archiwum X
Sprawa niewyjaśnionego morderstwa trafiła w końcu do krakowskiego "Archiwum X", gdzie z przerwami toczy się do dnia dzisiejszego. W toku śledztwa pobierane były już próbki DNA (po raz pierwszy w historii polskiej kryminalistyki), ekshumowano szczątki, zbierano próbki. Kilka tygodni temu do mediów trafiła informacja, że na skórze ofiary odkryto framgenty roślinności, która nie występuje ani w wodzie, ani w okolicach Wisły. To może przyczynić się do znalezienia miejsca, w którym doszło do morderstwa.
Szepty z zaświatów
W pewnym momencie do śledztwa prowadzonego przez krakowskie "Archiwum X" włączono także jasnowidza - Krzysztofa Jackowskiego. Jesienią 2011 roku Jackowski został wezwany na kilkugodzinne przesłuchanie.
- Z dworca odebrali mnie policjanci i zawieźli na komendę wojewódzką w Krakowie. Tam na najwyższym piętrze mieści się "Archiwum X". Wszedłem do bardzo zagraconego pokoju, w którym stało kilka biurek. Posadzono mnie przy jednym z nich i włączono kamerę. W rozmowie uczestniczył prokurator, protokolant i dwóch lub trzech panów z "Archiwum X". Dali mi należącego do tej dziewczyny misia, a także książkę i zeszyt. Miałem się skoncentrować na tych rzeczach i mówić o wszystkim, co mi się kojarzyło, a oni ani nie potwierdzali, ani nie zaprzeczali. Ale to, co im powiedziałem dało im chyba do myślenia, bo wynajęli mi hotel i wezwali na kolejną rozmowę następnego dnia.
Co powiedział śledczym?
- Tego nie mogę ujawnić, a szkoda, bo to bardzo interesująca sprawa. Jednak to, co powiedziałem skłoniło policjantów do powrotu do pewnego istotnego śladu, który był brany pod uwagę 13 lat temu, ale potem został z różnych przyczyn odrzucony. To jest bardzo delikatna sprawa, bo człowiek, który prawdopodobnie stoi za tym morderstwem, nie jest jakimś bandziorem z ulicy, ale osobą światłą i trzeba mieć niezbite dowody, żeby go naruszyć. W każdym razie rzeczniczka prasowa prokuratury w Krakowie wypowiedziała się, że moja opinia okazała się przydatna i na podstawie tego, co im wtedy powiedziałem, wznowiono śledztwo w sprawie i ekshumowano skórę.
Krzysztof Jackowski nie jest jedynym jasnowidzem, który zdecydował się zbadać sprawę morderstwa sprzed lat. Obszerny tekst na ten temat napisała także Lidia Sepska. Jej pierwszym przeczuciem było to, że Katarzynę Z. zabił ksiądz.
"Zobaczyłam mnicha w brązowym habicie ze spuszczonym na głowę kapturem. (...) Twarz sprawcy ciągle nie jest dla mnie widoczna. Znaczy to, że wszystkie zmysły i ich symbole, czyli wzrok, słuch, smak, powonienie i dotyk są w nim chore. Dlatego jest i zachowuje się jak osoba niewidzialna, bardzo duchowa. (...) To człowiek, który często chodzi w kapturze na głowie, z mocno nasuniętym na twarz. Głowa lekko spuszczona na dół. Strój i kaptur jest koloru brązowego".
Zdaniem Sepskiej mężczyzna nie uważa siebie za mordercę: "Jego mistycyzm bierze się z tego, iż w swojej głowie słyszy głosy. Tak, jak Chrystus je słyszał i Franciszek z Asyżu. Oni nie byli uznani za morderców, wręcz przeciwnie, głosy te były podstawą ich działania, podejmowania decyzji. Nasz oprawca czuje się wyróżniony. Nikomu o tym nie mówi. Nie mówi, że słyszy głosy".
W Polsce niezwykle rzadko zdarza się, by policja zwracała się z prośbą o pomoc w śledztwie do jasnowidzów. Tym razem jednak chęć rozwikłania tajemnicy była na tyle silna, że śledczy zdecydowali się na kontakt z "zaświatami". Czy te tropy okażą się prawdziwe i nieuchwytnego mordercę spotka wreszcie zasłużona kara?</field>
  </doc>
  <doc>
    <field name="id">96</field>
    <field name="title">jesli-przyleca-kosmici</field>
    <field name="datawydarzenia">w 2007</field>
    <field name="miejsce">na Placu Czerwonym, na Ziemi, na Ziemię</field>
    <field name="description">Czy grozi nam inwazja obcych? Czy potwierdzenie istnienia kosmitów wstrząśnie posadami cywilizacji? A może od dawna obserwują oni Ziemię, którą traktują jak wielki rezerwat? Pierwszy kontakt z przedstawicielami innej inteligencji stanie się przełomem w dziejach. Oto kilka możliwych scenariuszy - nie zawsze pozytywnych.
Opcji na wypadek kontaktu z kosmitami jest kilka i wszystkie wiążą się z mniejszymi lub większymi konsekwencjami dla ludzkości. Wiele osób nadal żywi przekonanie, że jeśli obcy dadzą o sobie znać, zrobią to metodą wielkich odkrywców - lądując (przykładowo) na Placu Czerwonym poproszą o kontakt z "liderem", z którym wymienią podarki i uścisk dłoni. Uczeni są zdania, że pora zerwać z mitami i poważniej spojrzeć na problem kontaktu z ET.
Scenariusz numer 1: Chaos i kryzys wiary
Jedna z ufologicznych teorii mówi, że rządy mocarstw utajniają prawdę o wizytach obcych na Ziemi, bojąc się wybuchu masowej paniki. Zdaniem ekspertów ogłoszenie światu, że istnieją inne niż człowiek inteligentne formy życia rzeczywiście mogłoby doprowadzić do małego przewrotu, nie tylko w nauce, ale i w naszej mentalności.
- Wchodzimy tu w science-fiction, ale rzeczywiście - pierwsze zetknięcie z obcymi na pewno będzie wydarzeniem, które odbije się na naszym poczuciu człowieczeństwa - mówi Michał Kuśnierz - publicysta z portalu infra.org.pl. - Wszystko zależy, z kim się spotkamy. Uważam, że największy wstrząs wywołałaby wymiana informacji z cywilizacją na dużo wyższym poziomie rozwoju. Nie chodzi tu tylko o przepływ technologii, ale np. spojrzenie na życie, kosmos czy religię. A gdyby okazało się, że obcy wiedzą o nas więcej niż my sami?
Problem z kosmitami zauważył nawet Watykan, który od kilku lat ustami swoich przedstawicieli zapewnia, że chrześcijański punkt widzenia nie neguje istnienia w kosmosie innych myślących ras. Teologowie nie są jednak zgodni, czy da się z tym pogodzić poszczególne dogmaty i prawa wiary. Problem stwarza m.in. kwestia zbawienia i to, kim dla obcych byłby Jezus.
- Uważam, że istnieje konflikt między wiarą w istnienie inteligentnych ras w kosmosie a chrześcijańską doktryną zbawienia - mówi Christian Weidemann - filozof z Ruhr-Universität i uczestnik sympozjum "100 Year Starship", na którym omawiano filozoficzne i etyczne implikacje podróży w kosmos. - Nie widzę natomiast kłopotu z islamem. Muzułmanie mogliby zaakceptować fakt, że Allach wysyła różnych proroków na różne planety. Również buddyści nie powinni mieć oporów przed uznaniem, że kosmici mogli poznać zasady ich filozofii dzięki innemu nauczycielowi. Problemy za to może mieć judaizm z jego koncepcją "narodu wybranego" - dodaje uczony.
Scenariusz numer 2: Inwazja, czyli "Bambi kontra Godzilla"
Choć kontakt z przybyszami z kosmosu odbiłby się na nauce i wymusił korektę podręczników, mroczniejszy od wizji informacyjnego chaosu jest scenariusz inwazji obcych, który przez lata eksploatowali filmowcy. Mało kto wie, że w 2007 r. dwaj naukowcy zrezygnowali z działalności w komisji Akademii Astronautyki na znak protestu przeciw bezmyślnemu kierowaniu w kosmos sygnałów, które mogą zwrócić uwagę "złych" kosmitów. John Billingham - były pracownik NASA, tak uzasadniał swą decyzję: "Chcemy nawiązywać kontakt z innymi cywilizacjami, ale nie wiemy nic o ich celach, zdolnościach i zamiarach".
Ściągnięcie na Ziemię inwazji z kosmosu miałoby opłakane skutki. Michio Kaku - znany fizyk i publicysta naukowy twierdzi, że jakikolwiek opór z naszej strony byłby bezcelowy: "Jeśli obcy byliby na tyle zaawansowani by dotrzeć do nas z odległej gwiazdy, wyprzedzaliby nas o tysiące lat rozwoju technologicznego. Na chwilę obecną nie dysponujemy niczym, co mogłoby przeciwstawić się tak zaawansowanej cywilizacji" - powiedział w wywiadzie dla CNN dodając, że walka z najeźdźcami z kosmosu byłaby jak konfrontacja "jelonka Bambi z Godzillą". W podobnym tonie wyrażał się inny znany uczony, Stephen Hawking.
Przebieg inwazji byłby uzależniony od planów agresorów. Ekspert Pentagonu, prof. Paul Springer, sugerował: "Jeśli ich celem byłaby rzeczywista okupacja i podbój, najpierw skierowaliby swe siły przeciwko temu, co stwarzałoby zagrożenie dla ich dominacji.
Zaczęliby od niszczenia naszych sieci komunikacyjnych, a także eliminacji broni, która byłaby dla nich zagrożeniem. Z drugiej strony mogliby zacząć od czerpania niezbędnych im surowców" - mówił w wywiadzie telewizyjnym. Niektóre koncepcje podkreślają, że pomocna w odparciu ataku obcych byłaby broń jądrowa lub… walka partyzancka. Nie wiadomo jednak, jak bardzo ucierpieliby na tym szarzy obywatele.
Scenariusz numer 3: Zoo, czyli "Oni już tu są"
Odkąd ponad pół wieku temu powstał program SETI (pol. Poszukiwanie inteligencji pozaziemskiej) uczeni żywią nieustanną nadzieję na otrzymanie drogą radiową sygnału od "kosmicznych braci". Enrico Fermi - wybitny fizyk, noblista - już dawno zauważył, iż niebiosa uporczywie milczą. Biorąc pod uwagę statystyki, kosmos powinien tętnić życiem, a tymczasem… nie dzieje się nic. Posłańcy od innych ras z nieznanych przyczyn nie chcą się nam ujawnić.
Problem ten próbował rozwiązać radioastronom John Ball, który na początku lat 70. wysunął tzw. hipotezę zoo. Według niej obcy unikają kontaktu z ludźmi, by nie zakłócać naszego naturalnego rozwoju cywilizacyjnego. Równocześnie kosmici mogą nas stale obserwować, wyczekując odpowiedniego momentu, żeby dać o sobie znać. Mogą z tym długo zwlekać, a Ziemia, według Balla, pozostaje dla nich niczym "zoo, w którym zwierzęta nie są świadome istnienia swoich opiekunów". (Warto dodać, że wpłynęło to na powstanie "pierwszej dyrektywy" ze Star Treka, zgodnie z którą personel Gwiezdnej Floty nie ma prawa ingerencji w naturalny cywilizacyjny rozwój innych ras).
- ET mogą nas unikać z wielu innych powodów - dodaje Michał Kuśnierz. - Dla pozaziemskich obserwatorów ludzkość może wydawać się niebezpieczna i nieprzewidywalna. Jeśli goście z kosmosu znają naszą historię, mogą wywnioskować, że jesteśmy bardzo agresywną i skłonną do autodestrukcji rasą. Po drugie, trudno nawet powiedzieć, kto mógłby być "reprezentacją Ziemi" podczas kontaktu z obcymi. ONZ? Biały Dom? A może chińska Rada Państwa?
Scenariusz  numer 4: Prawda dziwniejsza od fikcji
Wszystkie wyobrażenia o tym, jak będzie wyglądał kontakt z kosmitami mogą niestety okazać się błędne. Obcy z wizji uczonych czy filmowców aparycją i mentalnością zbytnio przypominają ludzi. Tymczasem wygląd i umysłowość istot z innych planet mogą być dla Ziemian tak egzotyczne, że nawet trudno nam to sobie wyobrazić.
Dr Carl Sagan - astronom i jeden z prekursorów programu SETI ujął to następująco: "[Kosmici] mogą żyć na lądzie, w morzu, albo w powietrzu. Mogą mieć niewyobrażalny z naszego punktu widzenia skład chemiczny, kształt, rozmiar, kolor, ilość odnóży czy poglądy. Nie możemy oczekiwać, że ich rozwój potoczył się tą samą drogą, na której wyewoluował człowiek".
Różnorodność form życia na Ziemi uświadamia, że organizmy, które wyewoluowały w radykalnie odmiennym środowisku mogą prezentować wyższe stadium egzotyki. Wielu astrobiologów uważa, że należy odsunąć na bok nadzieje na spotkanie "zielonych ludzików". Warto też przy okazji zastanowić się nad opinią Alberta Einsteina, który zauważył, że najlepszym dowodem na istnienie pozaziemskiej inteligencji może być to, że trzyma się od nas z daleka…</field>
  </doc>
  <doc>
    <field name="id">97</field>
    <field name="title">jeszcze-mozesz-zamieszkac-na-marsie-na-zawsze</field>
    <field name="datawydarzenia">31 sierpnia</field>
    <field name="miejsce">na Marsa, na Ziemię, w Polsce</field>
    <field name="description">Do 31 sierpnia można zgłaszać swoją kandydaturę do projektu Mars One, którego celem jest kolonizacja Marsa. Szczęśliwi wybrańcy zamieszkają w "domach" o powierzchni 50m2. Organizacja nie przewiduje powrotu "Marsjan".
Projekt Mars One to spełniony sen pisarzy science-fiction. Prywatna organizacja zdecydowała się wyłożyć sześć miliardów dolarów na to, by garstka ludzi wybranych z ponad 165 tysięcy (stan z dnia 22.08) kandydatów wyleciała na Marsa, zamieszkała w przygotowanych dla nich budynkach i... po prostu tam żyła, bez możliwości powrotu na Ziemię.
Na stronie projektu rejestrują się chętni z całego świata, w różnym wieku. Wśród najliczniej reprezentowanych krajów są USA i Chiny, jednak i w Polsce znaleźli się potencjalni "Marsjanie". Jednym z nich jest Kielczanin, Paweł Rejdak. Cały czas ma on szanse na to, by przebrnąć przez pierwszy etap rekrutacji (głosowanie internautów) - przez kilka tygodni utrzymywał się w pierwszej dziesiątce rankingu. Kolejne etapy to rozmowa kwalifikacyjna z komisją, eliminacje krajowe i międzynarodowe. Cały projekt ma być wydarzeniem medialnym na dużą skalę - kandydatom do wylotu na każdym etapie towarzyszyć będą kamery (ma to na celu zebranie potrzebnych funduszy).
Głosowanie internautów dobiega końca za pięć dni. A kandydatów do podróży w jedną stronę ciągle przybywa.</field>
  </doc>
  <doc>
    <field name="id">98</field>
    <field name="title">katolicy-nie-wierza-w-biblie</field>
    <field name="datawydarzenia"></field>
    <field name="miejsce">w Biblii, w Nowym Testamencie, na Ziemi, na Soborze Laodycejskim, w Biblii Bóg, obok Mnie</field>
    <field name="description">Wyobraźcie sobie miłosiernego Boga, który jest sprawiedliwy i nas kocha. Czy on mógłby skazać kogoś za cokolwiek na wieczne cierpienie w piekle? Nie. Tego nie zrobiłby nawet Hitler.
Sprzeczność katolicyzmu z Biblią to trudny do omówienia temat ze względu na obszerność i niejednoznaczność Biblii oraz potrzebę całościowego traktowania Biblii. Jednak są rzeczy, o których można napisać. Tym razem nie będzie o nielogiczności samej Biblii czy w ogóle braku podstaw, żeby uznać Biblię za świętą i nieomylną księgę. To jest oczywiste. Na potrzebę artykułu uznajmy, że z jakiegoś powodu uważamy Biblię za księgę nieomylną i natchnioną przez Boga. Najważniejszym dogmatem, który nie ma potwierdzenia w Biblii jest dogmat o piekle jako karze za grzechy. Wyobraźcie sobie miłosiernego Boga, który jest sprawiedliwy i nas kocha. Czy on mógłby skazać kogoś za cokolwiek na wieczne cierpienie w piekle? Nie. Tego nie zrobiłby nawet Hitler.
Chrześcijanie wierzą, że to życie jest testem (po co wszechmogący Bóg miałby kogokolwiek testować?) i na jego podstawie Bóg decyduje, kto będzie zbawiony, a kto potępiony. Krótko mówiąc: Bóg testuje, czy jesteśmy dobrzy, tak jak wynalazca testuje swój wynalazek i dobry zostawia, a zły wyrzuca czy niszczy. Co jest tutaj celem? Oczywiście to, żeby w raju znaleźli się tylko dobrzy ludzie, tak jak wynalazca chce, żeby tylko jego dobre wynalazki ujrzały światło dzienne. Pamiętajmy, że pomijam tutaj niesprawiedliwość takiej selekcji, gdyż każdy człowiek powinien mieć zawsze szansę poprawy, a nie tylko w ziemskim życiu, które kształtuje takiego człowieka. Załóżmy, wbrew temu, jakie są fakty, że to jest sprawiedliwe, a każdy człowiek rzeczywiście ma wolną wolę i w pełni odpowiada za swoje czyny, po to żeby pokazać sprzeczność katolicyzmu z Biblią.
W takim razie co dzieje się z ludźmi, którzy czynią zło i zasługują na potępienie? Najpierw musimy sobie odpowiedzieć na pytanie, po co stosuje się kary. Kiedy rodzic daje dziecku karę, robi to po to, żeby w przyszłości nie powtórzyło ono swojego błędu. Kara więzienia czy kara śmierci jest po to, żeby ludzie bali się dokonywać zabronionych czynów. Nie chodzi tutaj o to, żeby człowiek, który jest karany cierpiał, a o to, by nie robił pewnych rzeczy, które są złe. A co mówi teologia katolicka? Tak jak Biblia głosi, że to, co czynimy ze strachu przed karą nie liczy się jako nasze dobro! Mówi też, że to, co czynimy nie ma znaczenia, bo liczy się wiara: "Łaską bowiem jesteście zbawieni przez wiarę. A to pochodzi nie od was, lecz jest darem Boga: nie z uczynków, aby się nikt nie chlubił" (Efezjan 2:8-9).
"Jeżeli więc ustami swoimi wyznasz, że Jezus jest Panem, i w sercu swoim uwierzysz, że Bóg Go wskrzesił z martwych - osiągniesz zbawienie"(Rzymian 10:9).
"Bóg zaś okazuje nam swoją miłość [właśnie] przez to, że Chrystus umarł za nas, gdyśmy byli jeszcze grzesznikami" (Rzymian 5:8).
Po co więc jest piekło? Nie jako kara, która ma odstraszać ludzi od złych uczynków, tylko jako miejsce tortur, tak jak obóz koncentracyjny, ale trwający wieczność! Czy miłosierny i dobry Bóg mógłby tak zrobić? Oczywiście, że nie i nawet Biblia nie mówi o piekle w takim ujęciu, w jakie wierzą katolicy. Fakt, w Biblii pojawia się słowo "piekło", jest też coś o karze na wieki, ale chodzi tutaj o wieczne nieistnienie, a katolicki dogmat o piekle wynika z błędnego tłumaczenia z oryginału! Przecież Bóg ostrzegałby przed piekłem na każdym kroku, gdyby ono istniało, bo jest to wieczna i najgorsza kara! Jednocześnie Bóg, który stworzyłby piekło musiałby być okrutnym tyranem, który zamiast po prostu skazywać ludzi niezbawionych na nieistnienie, karze ich wiecznym piekłem. Jeśli nie piekło. to co jest karą za grzechy? Według Biblii jest to śmierć. To logiczne, bo jeśli Biblia mówi o karaniu śmiercią za różne rzeczy (nawet największe błahostki, jak praca w dzień sabatu), a Jezus w Nowym Testamencie mówi, że człowiek nie może wykonywać kary śmierci ("kto jest bez winy niech pierwszy rzuci kamieniem") to karą za grzechy jest śmierć wymierzana przez Boga. Życie wieczne jest nagrodą dla wybranych, a nie własnością każdego człowieka. Jeśli ktoś nie zdał testu tutaj na Ziemi, nie idzie do piekła, tylko po prostu nie otrzymuje życia wiecznego i umiera.
"Jeśli ktoś będzie miał syna nieposłusznego i krnąbrnego, nie słuchającego upomnień ojca ani matki, tak że nawet po upomnieniach jest im nieposłuszny, ojciec i matka pochwycą go, zaprowadzą do bramy, do starszych miasta, i powiedzą starszym miasta: Oto nasz syn jest nieposłuszny i krnąbrny, nie słucha naszego upomnienia, oddaje się rozpuście i pijaństwu. Wtedy mężowie tego miasta będą kamienowali go, aż umrze. Usuniesz zło spośród siebie, a cały Izrael, słysząc o tym, ulęknie się" (Pwt 21:18-21).
"Wtedy Pan powiedział do Mojżesza: Każ wyprowadzić bluźniercę poza obóz. Wszyscy, którzy go słyszeli, położą ręce na jego głowie. Cała społeczność ukamienuje go" (Kpł 24:13-14).
"Ktokolwiek złorzeczy ojcu albo matce, będzie ukarany śmiercią: złorzeczył ojcu lub matce, ściągnął śmierć na siebie. Ktokolwiek cudzołoży z żoną bliźniego, będzie ukarany śmiercią i cudzołożnik, i cudzołożnica" (Kpł 20:9-10).
"Kto by uderzył swego ojca albo matkę, winien być ukarany śmiercią" (Wj 21:15).
Katolicy nie przestrzegają dnia Sabatu. Postępują wbrew Biblii, bo Jezus przypominał, żeby obchodzić Sabat. Biblia mówi, że kto nie przestrzega Sabatu będzie ukarany śmiercią. "Sześć dni będziesz wykonywał pracę, ale dzień siódmy będzie dla was świętym szabatem odpoczynku dla Pana; ktokolwiek zaś pracowałby w tym dniu, ma być ukarany śmiercią" (Wj 35:2-3).
A tu nie wiadomo dlaczego katolicy chodzą do kościoła oraz odpoczywają od pracy w niedzielę! W Biblii nie ma nic o tej zmianie, a oryginalne, czwarte przykazanie zostało zmienione! "Gdyż w sześciu dniach uczynił Pan niebo i ziemię, morze i wszystko co w nich jest, a siódmego dnia odpoczął. Dlatego Pan pobłogosławił dzień sabatu i poświęcił go" (Druga Księga Mojżeszowa 20,11).
"On błogosławi, ja tego zmienić nie mogę" (4 Mojżeszowa 23:20).
A jednak zmienili na Soborze Laodycejskim (364r), pomimo tego, że w Biblii Bóg powiedział: "Niczego nie dodacie do tego, co ja wam nakazuję, i niczego z tego nie ujmiecie, przestrzegając przykazań Pana, waszego Boga, które ja wam nakazuję?" (5 Mojżeszowa 4:2).
Jedyne przykazanie zaczynające się od słowa "pamiętaj" dotyczy właśnie sabatu: "Pamiętaj o dniu Sabatu, aby go święcić" (2 Mojżeszowa 20:8).
Tak według Biblii mówi Bóg, a dzień obchodzenia święta zmienili ludzie. Co mówi o tym Biblia? "Daremnie mi jednak cześć oddają, głosząc nauki, które są nakazami ludzkimi" (Mateusz 15:9).
Biblia zakazuje też modlić się do figurek i obrazów, zakazuje w ogóle je tworzyć! "Nie będziesz miał cudzych bogów obok Mnie! Nie będziesz czynił żadnej rzeźby ani żadnego obrazu tego, co jest na niebie wysoko, ani tego, co jest na ziemi nisko, ani tego, co jest w wodach pod ziemią! Nie będziesz oddawał im pokłonu i nie będziesz im służył" (Księga Wyjścia 20:3-5).
Biblia mówi też o tym, że nikt oprócz Boga nie może być nazywany ojcem. Katolicy nazywają papieża ojcem świętym... "Nikogo też na ziemi nie nazywajcie waszym ojcem; jeden bowiem jest Ojciec wasz, Ten w niebie" (Mateusz 23:9). Bóg powiedział w Biblii, że człowiek może być zbawiony tylko modląc się do niego, do Jezusa. Modlitwa do Maryi i świętych jest sprzeczna z Biblią! "Albowiem jeden jest Bóg, jeden jest też pośrednik między Bogiem, a ludźmi. Człowiek Jezus Chrystus" (1 list do Tymoteusza 2:5-6).
Zresztą jak to wygląda, kiedy człowiek modli się do świętych? Święci są przecież świętymi tutaj, na Ziemi, dla Boga raczej nie różnią się od innych ludzi, którzy są przez niego zbawieni. A proszenie kogoś o wstawiennictwo świadczy o tym, że człowiek się tego kogoś boi. Czy człowiek powinien się bać miłosiernego Boga czy to może do niego powinien się modlić? Pomijam już to, jaki jest sens modlitwy, skoro w przypadku niespełnienia jej ludzie mówią, że widocznie Bóg wie lepiej, co dla nas jest dobre i co powinniśmy dostać. Jeśli wie, to wie to również bez modlitwy. Na koniec jeszcze raz przypominam, że wykazałem tylko sprzeczności religii katolickiej z Biblią, oczywiście nie wszystkie, nie jestem wielkim znawcą, a te kilka przykładów wystarczy. Wystarczyłby nawet jeden, bo gdyby ta religia była pod wpływem Ducha Świętego, który jest osobą boską, więc jest nieomylny, to nie mogłoby tam być żadnej sprzeczności... Nie oznacza to jednak, że uważam Biblię za świętą księgę. Biblia zawiera wiele bzdur i sprzeczności więc nie ma podstaw żeby uważać ją za świętą księgę. Zwróćcie uwagę chociażby na te cytaty, które wkleiłem mówiące o karaniu śmiercią za błahostki. To nie jest sprawiedliwość, a przecież Bóg jest podobno sprawiedliwy.</field>
  </doc>
  <doc>
    <field name="id">99</field>
    <field name="title">kiedy-bedzie-koniec-swiata</field>
    <field name="datawydarzenia"></field>
    <field name="miejsce"></field>
    <field name="description">Katastroficzne wizje NASA - koniec świata zbliża się wielkimi krokami! Według badania, którego autorem jest matematyk Safa Motesharrei wraz ze swoim zespołem, naszej cywilizacji grozi upadek. Stanie się to w ciągu najbliższych kilkudziesię­ciu lat. I to my sami będziemy przyczyną własnej zguby!
Motesharii zbadał czynniki, które w przeszłości prowadziły do upadku cywilizacji: poczynając od liczby ludności, a kończąc na zmianach klimatu. W pewnych okolicznościach powodują one rozpad społeczeństwa, ze względu na "wyczerpanie zasobów" i "rozwarstwienie ekonomiczne społeczeństwa", jego podział na elitę i masy.
Niestety, według matematyka, mamy już z nimi do czynienia! Naukowiec uważa, że upadek cywilizacji można powstrzymać. Trzeba tylko zacząć rozsądniej wykorzystywać nasze zasoby i sprawiedliwiej dzielić "zyski". Zaapelował więc do "elit". by przywróciły równowagę ekonomiczną. Problem w tym, że jak uczy historia, elity zazwyczaj nie zauważają symptomów nachodzącej katastrofy, lekceważą je uważając, że wszystko jest w porządku...</field>
  </doc>
  <doc>
    <field name="id">100</field>
    <field name="title">kiedy-nowy-koniec-swiata</field>
    <field name="datawydarzenia">w 2036, w 2004, 2036 r, 2060 r, przed 2060, w 2057, roku 2012, 2013 r</field>
    <field name="miejsce"></field>
    <field name="description">Szacunki NASA mówiły, że w 2036 roku asteroida Apophis może niebezpiecznie otrzeć się o Ziemię. Na rok 2060 koniec świata przewidział z kolei… Isaac Newton. To oczywiście nie wszystko - mamy pod dostatkiem innych dat apokalipsy. Oto ich krótki przegląd.
Oczekiwanie końca świata to jedna z obsesji ludzkości. Wydaje się, że nigdy wcześniej nie interesowano się tym bardziej niż teraz. Daty apokalipsy pojawiają się regularnie. Już niebawem czeka nas kilka nowych terminów, które mogą pobudzić masową wyobraźnię.
2036: Straszliwy Apophis
Ze wszystkich dat zagłady duże szanse na wywołanie paniki ma rok 2036, kiedy według astronomów w pobliżu Ziemi przeleci asteroida Apophis. Obiekt o średnicy 270 m został odkryty w 2004 roku przez obserwatorium Kitt Peak (Arizona, USA). Nazwę dobrano mu dość niefortunnie - od demona ciemności i zła z mitologii egipskiej. Niedługo potem okazało się, że asteroida może stwarzać zagrożenie dla Ziemi w latach 2029 i 2036, kiedy znajdzie się relatywnie blisko. Na stronie NASA pojawiła się nawet informacja: "Dystans przelotu obiektu jest niepewny, ale nie można jeszcze wykluczyć zderzenia z Ziemią […]. Jego prawdopodobieństwo jest dostateczne, by wdrożyć specjalny program monitorowania asteroidy".
Szacunki odnośnie niebezpieczeństwa stwarzanego przez Apophisa były wielokrotnie korygowane (i zapewne jeszcze będą). Tuż po odkryciu obiektu sugerowano, że szansa na jego kolizję z Ziemią lub Księżycem wynosi 1:300, na co żywo zareagowała opinia publiczna. Obecne obliczenia niwelują zagrożenie ze strony asteroidy niemal do zera. Apokaliptycznego smaku dodaje jednak fakt, że lista potencjalnie niebezpiecznych obiektów okołoziemskich stale się wydłuża, a nowe zagrożenie może pojawić się nagle. Choć uczeni ostudzili nastroje, dyskusja o 2036 roku padła na podatny grunt internetu, gdzie może zakiełkować w nowy mit.
2060: Apokalipsa według Newtona
Tak, tego Newtona! Mało kto wie, że Sir Isaac (1642-1727) - słynny fizyk, matematyk i astronom, na równi z naukami ścisłymi interesował się okultyzmem, alchemią i interpretacją Biblii. Wierzył, że zawiera ona tajemny kod, dzięki któremu uda mu się ustalić ramy czasowe apokalipsy. Newton wyliczył, że koniec świata nie nadejdzie do co najmniej 2060 roku. W jego interpretacji nie chodziło jednak o unicestwienie ludzkości, ale o wprowadzenie nowego, lepszego porządku. Kalkulacje uczonego opierały się o treści z "Księgi Daniela" oraz "Apokalipsy św. Jana" i przeplatały się z jego poglądami teologicznymi.
W swoich pismach Newton zawarł także słowo otuchy dla tych, którzy żyją przed 2060 rokiem: "Świat może skończyć się później, ale nie widzę powodu, aby miał się skończyć wcześniej [niż pod wskazaną datą]. Mówię to nie dlatego, by ustalić rok końca świata, ale żeby położyć kres dywagacjom marzycieli, którzy często starają się przewidzieć czasy ostateczne". Dla tych, którzy hołubią Newtona jako racjonalistę i jednego z prekursorów współczesnej nauki, jego apokaliptyczne proroctwa mogą wydać się nieco "niewygodne", choć on sam traktował je na równi z inną pracą badawczą.
2020 i 2057: Dixon i Tipler
Jeane Dixon (1918-1997) była amerykańską jasnowidzką i astrolożką, która zasłynęła z przepowiedzenia śmierci Johna F. Kennedy’ego. Zyskała dzięki temu duży rozgłos, co przełożyło się na sprzedaż jej książek. W jednej z nich pt. "The Call to Glory" Dixon (która była bardzo religijną osobą) zapowiedziała na rok 2020 "bitwę Armagedonu", po której (za mniej więcej 17 lat) ma dojść do powtórnego przyjścia Chrystusa. Mimo popularności profetka zaliczała też spektakularne pomyłki, zaś John A. Paullos - matematyk z Temple University - ukuł nawet termin "efekt Jeane Dixon", który oznaczał zachowywanie w zbiorowej pamięci tylko sprawdzonych przepowiedni przy całkowitym zapomnieniu ogromu tych nietrafionych.
Autorem dziwacznej koncepcji końca dziejów w 2057 roku jest amerykański matematyk Frank J. Tipler (ur. 1947) z Tulane University, znany z publikacji poświęconych tzw. punktowi Omega. Jego skomplikowana filozofia przedstawiona w książce "The Physics od Immortality" ("Fizyka nieśmiertelności") zakłada, że przyszła ludzkość będzie w stanie tworzyć nowe rzeczywistości i posiądzie pełną wiedzę o przeszłości. Szczytowym punktem ewolucji technicznej ma być wskrzeszanie umarłych lub wręcz doprowadzenie do ich "zmartwychwstania". Tiplerowi to nie wystarczało. W kolejnej publikacji starał się połączyć myśl chrześcijańską z nauką obwieszczając, że w 2057 roku dojdzie do "drugiego przyjścia Chrystusa"…
Niebawem: Piotr Rzymianin
Z apokaliptycznymi obawami nie będzie jednak trzeba czekać do przylotu Apophisa lub 2060 roku, gdyż pod nosem czai się nieco zapomniana "Przepowiednia Malachiasza" - enigmatyczna lista 112 łacińskich zdań mających krótko charakteryzować każdego z papieży. Proroctwo przypisuje się św. Malachiaszowi (1094-1148) - irlandzkiemu biskupowi, który posiadał ponoć dar widzenia przyszłości. Według legendy, na widok panoramy Rzymu upadł na kolana i doznał widzenia o losach papiestwa. Ostatnie miejsce na jego liście głów Kościoła zajmuje niejaki Piotr Rzymianin. Tak się składa, że żyjemy w jego czasach.
Św. Malachiasz przepowiadał: "Podczas najgorszych prześladowań Świętego Kościoła Rzymskiego, zasiądzie na tronie Piotr Rzymianin, który będzie paść owce swoje pośród wielu cierpień, a potem miasto siedmiu wzgórz zostanie zniszczone i straszny sędzia osądzi swój lud". Interpretatorzy proroctwa uznają, że ostatnim papieżem ma być następca Benedykta XVI, albo też… jest nim on sam. Problem sprawia jednak wiarygodność przekazu. Choć wieszcze zdolności św. Malachiasza potwierdzał towarzysz i kronikarz jego czynów, Bernard z Clairvaux (1090-1153), ani słowem nie wspomniał on o samym proroctwie, które pojawia się dopiero w XVI-wiecznej księdze Arnolda de Wyona, przez co historycy uważają, że pochodzi ono właśnie z tego okresu.
Koniec świata!
Pobieżna analiza wykazuje, że daty apokalipsy pojawiają się średnio co kilkanaście lat, przy czym bardzo szybko zapomina się o "niewypałach". Doskonały przykład stanowiły nastroje przed rokiem 2000, gdy wielu uwierzyło, że kres zbliża się długimi krokami. Ci, którzy negowali ezoteryczne teorie obawiali się "milenijnej pluskwy", która miała wprowadzić na świecie technologiczny chaos. Gdy opadły emocje i nic się nie wydarzyło, zaczął rodzić się nowym mit - tym razem o roku 2012.
Co ciekawe, jeśli sprawdzą się prognozy astronomów, kolejna okazja do obaw o Ziemię pojawi się pod koniec 2013 roku, gdy na niebie rozbłyśnie spektakularna kometa C/2012 S1. Historia pokazuje, że tego typu ciała niebieskie bardzo często wywołują pogłoski związane z Armagedonem. Ludzie nie potrafią bowiem żyć bez wizji apokalipsy. Przyczyn takiego stanu rzeczy należy szukać w mentalności mieszkańców Zachodu, którzy nie mogą zrozumieć dlaczego ten kulawy, pokręcony świat, który przecież dawno powinien zawalić się pod swym ciężarem, nadal funkcjonuje.</field>
  </doc>
  <doc>
    <field name="id">101</field>
    <field name="title">klatwy-rodowe</field>
    <field name="datawydarzenia">1944 r, roku 1948, w 1941, 1953 r, 1963 r, 1964 r, 1969 r, 1968 r, 1973 r, 1982 r, w 1997, 1999 r, 2012 r, 1980 r, 11 września, 2001 r, 1935 r, 1945 r, 2000 r</field>
    <field name="miejsce">na Rosie, w Dallas, w Aspen</field>
    <field name="description">Niektóre rodziny zdają się mieć wszystko - sławę, bogactwo, powodzenie. Niestety zdarza się, że wszystkie te zbytki okupione są cierpieniem. Niewytłumaczalne zbiegi okoliczności, tajemnicze śmierci, fatum wiszące nad kolejnymi pokoleniami rodziny - czy to po prostu nieszczęśliwe sploty wydarzeń? Czy kolejne pokolenia mogą płacić cenę za błędy swoich przodków?
Najbardziej znanym rodem, w którym wszystko wskazuje na istnienie klątwy jest rodzina Kennedych. Pierwszy zginął pierworodny syn nastora rodu, Josepha - Joseph junior. Był pilotem. W 1944 roku jego samolot został zestrzelony. Nieco później, w roku 1948, w wypadku lotniczym życie straciła córka - Kathleen. Jej historia jest ciekawa, ponieważ wkrótce po ślubie jej mąż William Cavendish zginął zastrzelony przez niemieckiego snajpera. Trzecie dziecko Josepha - Rosemary - od urodzenia było chore. Dziewczynka rozwijała się wolniej od reszty rodzeństwa. Lekarze mówili o upośledzeniu umysłowym. Początkowo mieszkała w domu. Uczyły ją kolejne guwernantki. Jednak Rosie bywała agresywna i miewała huśtawki nastrojów, dlatego też ojciec umieścił ją w klasztorze. Jednak to miejsce nie było odpowiednie - dziewczyna nocami uciekała. W obawie przed tym, żeby nie zrobiła sobie krzywdy, nie wywołała skandalu czy nie zaszła w ciążę, w 1941 roku (po jej 23 urodzinach) podjęto decyzję o przeprowadzeniu na Rosie zabiegu lobotomii. Mimo wielkich nadziei niestety stan zdrowia dziewczyny pogorszył się. Miała problemy z mówienie i poruszaniem się. Ambitny ojciec zamknął ją więc w zakładzie opiekuńczym i utrzymywał w tajemnicy informacje o stanie zdrowia córki. Wszystko to, żeby nie zaszkodziła politycznym karierom braci.
W 1953 roku przyszły prezydent USA, John F. Kennedy poślubił młodą i piękną Jacqueline Bouvier. Tej pary także nie ominęło rodzinne fatum. Ich pierwsze dziecko urodziło się martwe, drugie zmarło w dwa dni po narodzinach. W 1963 roku światem wstrząsnęła wiadomość o zastrzeleniu w Dallas samego prezydenta. Okoliczności tego zamachu nie są jasne do dziś.
W 1964 roku brat Johna, Ted, senator stanu Massachusetts cudem przeżył katastrofę lotniczą. W 1969 roku ten sam człowiek, również cudem, wyszedł cało z wypadku samochodowego.
W 1968 roku zastrzelony został kolejny syn Jospeha, Robert - prokurator generalny. W 1973 roku u syna Teda, 12-letniego Edwarda, wykryto nowotwór. Na skutek choroby chłopiec stracił nogę. W 1982 roku wnuk Josepha i syn Roberta, David, zmarł w wyniku przedawkowania kokainy. Drugi syn Roberta, Michael, w 1997 roku zjeżdżając na nartach w Aspen, z dużą prędkością wjechał w drzewo i na skutek obrażeń zmarł. W lipcu 1999 roku świat obiegła wiadomość o śmierci syna JFK - Johna juniora. Mimo braku doświadczenia zdecydował się on pilotować mały samolot. Wraz z żoną i szwagierką leciał na ślub kuzynki. Niestety samolot rozbił się u wybrzeży wyspy Martha’s Vineyard. Nikt nie przeżył katastrofy. W 2012 roku powiesiła się Mary Richardson Kennedy.
Droga rodziny Kennedy na szczyt okupiona jest strasznymi ofiarami. Dziwne śmierci, ciężkie choroby, uzależnienia i samobójstwa - czy władza i pieniądze były tego warte? Kto następny padnie ofiarą tej klątwy rodowej?
Czy pamiętacie serial “Frasier”? W rolę sympatycznego psychiatry wcielał się w nim Kalsey Grammer. Mało kto wie, że jego rodzinę też prześladuje fatum. Rodzice aktora rozwiedli się. Jego ojciec, Frank, założył drugą rodzinę. W 1968 roku pewien mężczyzna podpalił zaparkowany przed domem samochód Franka. Kiedy właściciel wyszedł zobaczyć, co się dzieje, napastnik strzelił do niego dwukrotnie. Groził też, że przejedzie ciało. Mężczyzna okazał się niepoczytalny i zamknięto go w zakładzie psychiatrycznym. W 1973 roku 18-letnia siostra aktora, Karen Grammer, pracowała w restauracji, spod której porwało ją czterech mężczyzn. Przewodził im seryjny morderca Freddy Lee Glenn. Zgwałcili oni Karen, poderżnęli jej gardło i wyrzucili z jadącego samochodu. Dziewczyna jeszcze żyła i próbowała doczołgać się do pobliskiej posiadłości i poprosić o pomoc. Niestety nikogo nie było w domu, a Karen nie dała rady iść dalej. Zmarła na ganku. W 1980 roku dwaj przyrodni bracia aktora - Stephen i Billy wybrali się ponurkować. Jeden z braci został zaatakowany przez rekina. Drugi, próbując bronić brata, zbyt szybko wynurzył się z głębin i zmarł na zator.
11 września 2001 roku wszystkim kojarzy się z atakiem na WTC. W jednym z samolotów, które wbiły się w wieżowiec był przyjaciel aktora - David Angell. W 2012 roku żona Kalseya była w bliźniaczej ciąży. Niestety jedno z dzieci zmarło jeszcze w łonie matki.
Ciekawostką jest, że jeden z pierwszych filmów, w jakich zagrał Grammer, to miniserial “Kennedy”, zaś dziadek aktora często powtarzał, że nad rodziną ciąży klątwa.
Kolejną rodziną, nad którą podobno wisi fatum, jest włoska rodzina Agnelli. Zaczęło się od syna założyciela firmy Fiat, Giovanniego Agnelli. Edouardo żył pełnią życia. Pracował w firmie ojca, miał mnóstwo pieniędzy, kochał piękne kobiety i wystawny styl życia. Ożenił się z Virginią Bourbon del Monte. Para miała siedmioro dzieci. W 1935 roku Edouardo wsiadł do małego samolotu pilotowanego przez mistrza pilotażu Arturo Ferrarina. Doszło do katastrofy. Agnelli zginął, a pilot przeżył. Po śmierci męża Virginia zwariowała. Brała narkotyki i piła. Zdarzało jej się przychodzić na przyjęcia nago. W 1945 roku zginęła w wypadku samochodowym. Najstarszy syn pary, Giorgio, również miał problemy ze zdrowiem psychicznym. Podejrzewano u niego depresję i schizofrenię. Mężczyzna zmarł w szpitalu psychiatrycznym. Miał 35 lat.
Nestor rodu wyznaczył na swojego następcę swego imiennika, którego nazywano Gianni. Gianni przez wiele lat kierował koncernem. Jednak z czasem podupadł na zdrowiu. Potrzebował następcy. Jego syn, Edouardo, zupełnie się do tej roli nie nadawał, dlatego na następcę wyznaczono bratanka Gianniego - Giovanniego Alberto. Mężczyzna ten był bardzo zdolny i pokładano w nim wielkie nadzieje. Niestety w 1997 roku 31-letni Giovanni zachorował na raka żołądka i wkrótce zmarł. W 2000 roku Edouardo, który nie mógł zdobyć uznania ojca, skoczył z Mostu Samobójców. Teraz firmę przejąć mieli wnukowie Gianniego, John i Lapo. Ten ostatni wywołał niemały skandal, kiedy miał zapaść po mieszance narkotyków i alkoholu. Wszystko to miało miejsce w domu pewnej drag queen.
Klątwy rodowe działają także w nieco mniejszej skali - nie zawsze dotykają one wielu członków rodu, czasem tylko dwóch pokoleń. Jednak śmierci te są tak tajemnicze, że budzą pytania o ich ponadnaturalny charakter. Przykładem może być historia Bruce'a Lee. Urodził się on w rodzinie emigrantów. Dzięki samodyscyplinie i talentowi do sztuk walki doszedł na sam szczyt. W wieku 32 lat zemdlał na planie kolejnego filmu. Mimo szybko udzielonej pomocy zapadł w śpiączkę i wkrótce zmarł. Stwierdzono u niego obrzęk mózgu. 20 lat później jego syn, Bradon, grał w mrocznym filmie “Kruk”. W jednej ze scen do bohatera, w którego rolę wcielał się młody Lee, strzelano z pistoletu. Ktoś jednak zamienił amunicję ze ślepej na ostrą. Po krótkiej walce o życie Brandon zmarł. Ten wypadek wywołał wiele spekulacji. Mówiono o tym, że “Kruk” jest przeklętym filmem - na jego planie działy się dziwne rzeczy, było wiele groźnych wypadków. Inne plotki mówią, że śmierć ojca i syna ma związek z paktem z siłami nieczystymi, który przyniósł sławę Bruce’owi. Jeszcze inni twierdzą, że te śmierci to zemsta za ujawnienie tajemnic mnichów z klasztoru Shaolin.
Klątwy rodowe to bardzo skomplikowana sprawa. W przypadku niektórych chorób genetycznych dużą liczbę zgonów można wytłumaczyć medycznie. Jak jednak wyjaśnić fakt, że tak wielu członków rodziny zginęło w katastrofach lotniczych? Trudno uwierzyć w przypadek i ślepy los.
Każdy dramat prowokuje pytanie: dlaczego? Może ktoś przeklął tę rodzinę, może któryś z protoplastów rodu zawarł pakt z nieczystymi mocami? Trudno ocenić. Jednak warto się zastanowić, dlaczego takie rzeczy się zdarzają. Klątwy rodzinne trudno zdjąć i trwają najczęściej do ostatniego członka rodziny. A dla tych, którzy nie wierzą w klątwy pozostaje wiara w to, że historia po prostu lubi się powtarzać...</field>
  </doc>
  <doc>
    <field name="id">102</field>
    <field name="title">konca-swiata-nie-bedzie-pomylilismy-sie-o-ponad-100-lat</field>
    <field name="datawydarzenia">w 2116, 21 grudnia</field>
    <field name="miejsce">w Kalifornii</field>
    <field name="description">Według kalendarza Majów koniec świata powinien nastąpić w grudniu tego roku. Jednak dwaj niemieccy naukowcy, bracia Bohm z Uniwersytetu Drezdeńskiego uważają, że Apokalipsa będzie miała miejsce dopiero 104 lata później, a więc w 2116 roku.
Rozbieżność dotycząca dokładnej daty końca świata wynika najprawdopodobniej z błędnej interpretacji kalendarza Majów. A dokładniej z błędnej synchronizacji kalendarza Majów z kalendarzem gregoriańskim. Archeolog John Eric Sidney Thompson podczas tego zabiegu nie uwzględnił bowiem faktu, że w XIII wieku, kiedy świątynie Majów były okupowane przez plemiona z Jukatanu, kalendarz nie był po prostu używany. I właśnie ta stuletnia przerwa spowodowała nieporozumienie dotyczące daty końca świata.
Ciekawy jest także fakt, że bracia Bohm nie są jedynymi naukowcami, którzy uważają, że koniec świata nastąpi zdecydowanie później, niż się zakłada. Według różnych teorii związanych z błędnymi założeniami podczas synchronizacji obu kalendarzy, błąd w obliczeniach może wynosić od 50 do 100 lat. Jednak to nie wszystko. Istnieje również teoria dotycząca przeszacowania podczas transformacji kalendarza, a to oznaczałoby, że zakładany koniec świata miał nastąpić już dawno temu.
Do przekładu kalendarza Majów wykorzystano tzw. stałą GMT oraz daty pochodzące z dokumentów kolonialnych, zapisane w języku Majów za pomocą alfabetu łacińskiego. Z czasem stała GMT została umocniona przez lingwistę i antropologa, który powołał się na daty z Kodeksu drezdeńskiego, będącego dokumentem opracowanym przez Majów i zawierającego cenne informacje astronomiczne, w tym ruchy Wenus. Dzięki temu stała GMT została zaakceptowana i uznana za prawidłową wartość. Jednak według profesora Gerardo Aldana z Uniwersytetu w Kalifornii, stała GMT wcale nie jest prawidłowa. Nie potwierdza jej bowiem tabela Wenus. Naukowiec zakłada też, że skoro nie potwierdza jej tabela, to tym bardziej nie uczynią tego mniej wiarygodne dane historyczne. Według profesora teoria stałej GMT jest zatem nieprawidłowa.
Czy Waszym zdaniem data 21 grudnia 2012 może być błędna?
Źródło: orwellsky.blog.onet.pl</field>
  </doc>
  <doc>
    <field name="id">103</field>
    <field name="title">konferencja-ujawni-prawde-o-obcych</field>
    <field name="datawydarzenia">29 kwietnia, 3 maja, 2011 r, po 1945, 1948 r, w 1969, 1968 r, 1947 r, w 1978, w 2007</field>
    <field name="miejsce">w Waszyngtonie, na Ziemi, w Izbie Reprezentantów, w Roswell, w Nowym Meksyku, na Księżycu</field>
    <field name="description">Na przełomie kwietnia i maja br. w Waszyngtonie zorganizowana zostanie konferencja, na której ufolodzy mają przedstawić "twarde dowody" na aktywność obcych na naszej planecie. Wystąpieniom będzie przysłuchiwać się komisja złożona z polityków. Celem ma być złamanie "informacyjnego embarga", które przed kilkoma dekadami rząd USA nałożył na zagadkę "latających talerzy".
Od 29 kwietnia do 3 maja br. w siedzibie organizacji National Press Club w Waszyngtonie trwać będzie konferencja, na której ufolodzy zaprezentują swe wnioski przed komisją złożoną z polityków. Transmitowane w kilku językach obrady mają uświadomić ludziom, że kwestia obecności obcych na Ziemi to problem, który nie został do końca wyjaśniony. Sukcesywnie rośnie też grono ludzi, którzy domagają się w tej sprawie większej jawności.
Konferencja, która nosi nazwę "Citizen Hearing on Disclosure" organizowana jest przez fundację, którą kieruje Stephen Bassett - były polityk, dziś aktywista na rzecz ujawnienia przez rząd Stanów Zjednoczonych prawdy o UFO. W przeszłości koordynował on kilka innych projektów mających na celu nagłośnienie problemu "nieproszonych gości" na trzeciej planecie od Słońca.
Embargo na prawdę
Stanowisko rządu USA mówi jasno, że nie ma podstaw do badania zjawiska UFO, gdyż nie da się go ująć w naukowe ramy. Istniejące doniesienia nie wskazują ponadto, by stanowiło ono zagrożenie dla bezpieczeństwa kraju i obywateli. Wszystkie amerykańskie programy (wojskowe i akademickie), których celem było badanie zagadki "latających spodków" zostały zawieszone wraz z początkiem lat 70.
Ale temat wraca regularnie niczym bumerang. Pod koniec 2011 r., w odpowiedzi na petycje z pytaniami o aktywność obcych, Phil Larson z Biura Polityki Naukowej i Technologicznej Białego Domu oświadczył, że "rząd USA nie posiada żadnych dowodów na istnienie inteligentnych istot poza naszą planetą, ani na to, że ludzkość skontaktowała się kiedykolwiek z inną rasą z kosmosu".
Bassett, podobnie jak setki tysięcy jego rodaków, nie wierzy w "oficjalne" wyjaśnienia, dlatego postanowił wziąć sprawy w swoje ręce. Przez lata zorganizował wiele społecznych akcji mających zmusić organy państwowe do ujawnienia informacji o obecności na Ziemi innych ras. Nawet podczas kampanii o fotel w Izbie Reprezentantów jego hasłem było "przełamanie embarga na prawdę" o obcych, które władze nałożyły kilkadziesiąt lat wcześniej.
- Kiedy problem UFO spadł na nasz rząd w latach 40., trwała zimna wojna. […] Był to trudny okres. Przed wydaniem oficjalnych oświadczeń władze starały się zyskać w kwestii "latających talerzy" jakieś rozeznanie czy zdobyć jeden z tych pojazdów (co, jak wiemy, udało się) - mówi Bassett. - Niestety wyjaśnienia przeciągnęły się na dekadę, dwie, trzy, a w końcu sześć. Blokada informacji straciła jednak sens. Czas ją zakończyć.
Kosmiczne Watergate
Bassett uważa, że obcy aktywowali się na Ziemi po II wojnie światowej. Skala konfliktu, liczba ofiar, a szczególnie użycie broni atomowej mogły z jakichś powodów zwrócić ich uwagę. Rzeczywiście, obserwacje "latających talerzy" dosłownie "eksplodowały" po 1945 r., stając się przyczyną konsternacji po obu stronach żelaznej kurtyny. Od 1948 r. Amerykańska Armia i rząd inicjowały programy mające wyjaśnić pochodzenie niezidentyfikowanych pojazdów, których możliwości wykraczały daleko poza ziemskie osiągi.
Zakończony w 1969 r. kilkunastoletni Projekt Blue Book przeanalizował ponad 12,5 tys. doniesień o UFO dochodząc do wniosku, że większość z nich wynikała z błędnego rozpoznania samolotów lub zjawisk naturalnych. Mimo to sześć procent przypadków uznano za niewyjaśnione. To właśnie ten odsetek najbardziej interesuje ufologów, którzy stanowią trzon grupy prelegentów waszyngtońskiej konferencji.
Część z nich to ludzie ze stopniami doktorskimi. Wśród nich jest Stanton Friedman - fizyk jądrowy, który dzięki swym badaniom doszedł do wniosku, że w kręgach polityczno-wojskowych istnieje wąska grupa dysponująca dowodami na to, że nasza planeta jest odwiedzana przez istoty z kosmosu: "Niektóre UFO to pojazdy istot pozaziemskich, a zjawisko ‘latających spodków’ jest niczym kosmiczne Watergate. Mamy do czynienia z najdonioślejszym wydarzeniem tysiąclecia - wizytami pojazdów obcych cywilizacji, po których próbuje się zacierać ślady" - mówił.
W 1968 r. Friedman miał okazję przedstawić swoje poglądy na temat UFO przed komitetem Izby Reprezentantów. Oprócz tego znany jest on z ostrej krytyki programu SETI (Poszukiwania inteligencji pozaziemskiej), który od ponad pół wieku wśród sygnałów radiowych z kosmosu szuka przekazu od obcych. Friedman uważa za absurd, że wydaje się miliony na poszukiwania wiadomości, która może nigdy nie nadejść, ignorując tysiące dowodów na to, że kosmici mogą już tu być (nawet jeśli nie kwapią się do nawiązania z nami kontaktu).
Roswell nadal zadziwia
Mało kto pamięta, że to Friedmanowi zawdzięcza się postęp śledztwa w sprawie słynnej katastrofy w Roswell. Przypomnijmy, że w lipcu 1947 r. na pustyni w Nowym Meksyku miał rozbić się latający pojazd nie będący wytworem ziemskiej techniki. Lokalna jednostka wojskowa początkowo ogłosiła, że przejęto szczątki "latającego talerza", ale wkrótce sprawa została zamieciona "pod dywan". Dopiero w 1978 r. Friedman spotkał się z mjr Jesse Marcelem, który potwierdził, że widział fragmenty wraku.
Na organizowanej przez Bassetta konferencji pojawi się syn majora, lekarz dr Jesse Marcel Jr, który miał 11 lat, gdy ojciec pokazał mu kawałki niezidentyfikowanego obiektu. Wśród nich znajdowała się metaliczna folia, brązowe tworzywo przypominające bakelit oraz metalowe "panele" pokryte tajemniczymi znakami, które na pierwszy rzut oka przypominały hieroglify: "Po bliższych oględzinach stało się jednak jasne, że są to raczej jakieś figury geometryczne. Okazało się też, że przez panele przenika światło" - wspominał.
Wśród prelegentów znajdzie się również Paul Hellyer - były szef kanadyjskiego MON, który kilka lat temu zaskoczył media stwierdzeniem, że "UFO to obiekty równie prawdziwe, jak latające nad nami samoloty". Dodawał, że rząd USA rozwija potajemnie technologie, które można wykorzystać na wypadek inwazji z kosmosu. O wizytach obcych na Ziemi próbował dowiadywać się od wysoko postawionych znajomych kolejny gość konferencji, dr Edgar Mitchell - astronauta i szósty człowiek na Księżycu. O swoich informatorach mówił: "Wiele z tych osób ma dostęp do największych sekretów. Obowiązują ich specjalne przysięgi i nie mogą mówić o tym otwarcie".
Wystąpieniom ufologów przysłuchiwać się będzie sześcioosobowa grupa byłych kongresmanów w składzie: Roscoe Bartlett, Merrill Cook, Darlene Hooley, Lynn Woolsey, Carolyn Kilpatrick oraz Mike Gravel. Wydarzenie nie będzie miało jednak oficjalnego charakteru, przez co niektórzy komentatorzy uznają obecność polityków za niepotrzebny, choć gwarantujący rozgłos dodatek. Warto wspomnieć, że National Press Club, który organizuje debaty nad ważnymi sprawami publicznymi, gościł już podobne konferencje. Na spotkaniu zwołanym w 2007 r. o swoich obserwacjach UFO opowiedzieli m.in. politycy oraz wojskowi.
Przypadki badane przez ufologów sugerują, że obcy - nawet jeśli już tu są - ograniczają się do roli "obserwatorów". Wielu Amerykanów uważa jednak, że ich władze nawiązały kontakt z pozaziemianami już kilka dekad temu, zatajając ten fakt przed opinią publiczną. Czy konferencja Bassetta otworzy ludziom oczy na problem aktywności obcych na naszej planecie? Mimo sensacyjnej otoczki, wydarzenie zapowiada się ciekawie, głównie ze względu na zaproszonych gości. Przedstawienie faktów w skomasowanej formie może uzmysłowić wielu osobom, że "latające spodki" to nie mrzonki ani produkt popkultury.
Motto konferencji brzmi: "Jeśli Kongres nic nie zrobi, ludzie wezmą sprawy w swoje ręce…". Na przełomie kwietnia i maja przekonamy się, co z tego wyjdzie.</field>
  </doc>
  <doc>
    <field name="id">104</field>
    <field name="title">koniec-swiata-2012-co-bedzie-potrzebne-zeby-przetrwac</field>
    <field name="datawydarzenia">21 grudnia, 2012 r, po 1944</field>
    <field name="miejsce">w Plecaku Ucieczkowym, na Słońcu, w południowej Francji</field>
    <field name="description">Preppersi od dawna kupują żywność w puszkach, kopią schrony i dbają o to, aby mieć własne (niezależne od lokalnych wodociągów) ujęcia wody. Proponują oni stworzyć tzw. Plecak Ucieczkowy, który zawsze powinien być widoczny i który będzie tym, co chwycimy do ręki wtedy, kiedy "się zacznie".
Miliony ludzi na całym świecie wierzą, że 21 grudnia 2012 zakończy się kalendarz Majów, a tym samym rozpocznie się proces przebiegunowania Ziemi. To pociągnie za sobą potężne trzęsienia Ziemi, gigantyczne fale tsunami oraz zniszczenia przypominające skalą tylko biblijny Armagedon.
Zginie większość ludzi, a ci nieliczni - którzy przeżyją kataklizm - rozpoczną życie na nowo, tworząc od podstaw ludzką cywilizację. Jedna z redakcji zwróciła się do nas z prośbą o zestaw wskazówek i porad dotyczących tego, czy można przewidzieć Apokalipsę w kontekście zbliżającego się 21 grudnia 2012. Mamy plany na rok 2013, wykupiliśmy bilety lotnicze na podróże po świecie i nie zamierzamy udawać się w wysokie góry, ale… ze względu na ogromne zainteresowanie czytelników podjęliśmy wyzwanie i stworzyliśmy taki właśnie poradnik - "JAK PRZEŻYĆ ARMAGEDON 2012".
Stworzyliśmy go z zastrzeżeniem, że wszelkie znaki i porady należy traktować absolutnie z "przymrużeniem oka". Po tym zastrzeżeniu prezentujemy prosty zestaw informacji, które są potrzebne każdemu, kto chce "przeżyć 21 grudnia 2012".
Znaki zwiastujące zagładę
Osoby obdarzone darem jasnowidzenia przez setki lat ostrzegały przed dniem, kiedy "wypełnią się proroctwa". Początek Armagedonu mają poprzedzić znaki, które będą sygnałem dla wszystkich, że zbliża się "czas próby". Zebraliśmy te najważniejsze. Oto one:
Wypadki drogowe. W gazetach i mediach elektronicznych będą informacje o lawinowo rosnącej liczbie wypadków drogowych, w których udział będą brały dzikie zwierzęta. Będzie to efektem ogromnej migracji zwierząt, które wyposażone w "szósty zmysł" będą starały się uciec w bezpieczne miejsce przed zbliżającą się katastrofą.Dziwne zachowanie ptaków. Ptaki będą zachowywały się w niespotykany sposób. Przeważnie spokojne, w nocy na kilka dni przed zbliżającą się "godziną zero" swoim wrzaskiem będą budziły zdziwionych ich zachowaniem mieszkańców.Zwariuje pole magnetyczne. Przebiegunowanie Ziemi ma być poprzedzone kilkoma anomaliami magnetycznymi, jak choćby kręceniem się w kółko igły kompasu.Niezwykłe odgłosy. Nasza planeta to tak naprawdę kilka potężnych płyt położonych na płynnym morzu lawy. Jednym z sygnałów zmiany biegunów mają być długie i przenikliwe dźwięki, które będą pojawiały się w efekcie delikatnego przesuwania się płyt tektonicznych.Zaburzenia naturalnego kompasu delfinów. Zmieniający się magnetyzm Ziemi zakłóci orientację w przestrzeni delfinów, które masowo będą wypływały na brzegi mórz i oceanów. Podobne zachowania będą dotyczyły ryb, które często w sposób naturalny migrują, a na kilka dni przed zmianą biegunów stracą zupełnie orientację.Dwa Słońca na niebie. Na kilka godzin przed rozpoczęciem się przebiegunowania dojdzie do nieznanego nauce zjawiska - na niebie pojawi się drugie Słońce. O tym fenomenie mówiło wielu jasnowidzów i najsłynniejszych na świecie mediów. Czym ma być drugie Słońce? Być może będzie to planeta Wenus, która na skutek silnej fali magnetycznej nadciągającej ze strony Słońca zamieni się w jasną, gorejącą kulę.Częste awarie urządzeń elektrycznych. Zmieniający się magnetyzm Ziemi będzie powodował rosnącą lawinę awarii urządzeń wykorzystujących elektronikę. Komputery nie będą chciały uruchomić się, na ekranach telewizorów obraz będzie "falował". To wszystko będzie znakiem zbliżającej się Apokalipsy.Sny ludzi. To także będzie zjawisko masowe - znakiem zbliżającego się Armagedonu będą coraz częściej słyszane opowieści ludzi o niezwykłych snach, a raczej koszmarach sennych. Będą w nich widzieli zbliżające się potężne fale wody niszczące na swojej drodze całe miasta, popłoch, śmierć i zniszczenie. Tego typu sny mogą zacząć się masowo pojawiać na kilka tygodni przed "godziną wielkiej próby dla ludzkości".Przeczucia nadchodzącej zmiany. Ten znak jest związany z tym, że obok nas żyją ludzie obdarzeni ogromną intuicją. To właśnie oni będą nam coraz częściej mówić o tym, że przeczuwają "coś złego", że mają poczucie, że za chwilę "wszystko się zmieni i nic nie będzie wyglądało tak, jak wcześniej". To narastające poczucie zbliżającej się światowej "zmiany" także będzie zwiastunem Armagedonu.Znaki na niebie i ziemi. Przepowiednie mówią wyraźnie, że w "dniach Sądu" można się spodziewać zarówno niezwykłych znaków na niebie nad naszymi głowami, jak i innych fenomenów o naturze choćby religijnej (znaki na zwierzętach, płaczące figurki itp.)
Plecak ucieczkowy
W Stanach Zjednoczonych od kilku lat trwa prawdziwe szaleństwo związane z ruchem tak zwanych preppersów (od ang. "to prepare" - przygotowywać się). Kim jest preppers? To człowiek, który w momencie rozpoczęcia Armagedonu będzie przygotowany na najgorsze i nie zaskoczy go ani masowy brak żywności, ani tym bardziej całkowity chaos i ekstremalna przemoc.
Preppersi od dawna kupują żywność w puszkach, kopią schrony i dbają o to, aby mieć własne (niezależne od lokalnych wodociągów) ujęcia wody. Proponują oni stworzyć tzw. Plecak Ucieczkowy, który zawsze powinien być widoczny i który będzie tym, co chwycimy do ręki wtedy, kiedy "się zacznie".
W Plecaku Ucieczkowym powinien być zestaw rzeczy niezbędnych do przeżycia pierwszych dni po Armagedonie, a także do rozpoczęcia nowego życia.
Nie powinien on być zbyt ciężki, gdyż mógłby wtedy być ciężarem w szybkim opuszczeniu budynku. Warto bowiem pamiętać, że według wizji jasnowidzów większość ludzi nie zginie na skutek fal tsunami, lecz umrze przygnieciona zwałami gruzów po apokaliptycznym trzęsieniu ziemi, które ma wystąpić podczas zmiany biegunów. Wszelkie nasze skale trzęsień ziemi (skala Richtera) nigdy nie odnotowały nawet czegoś zbliżonego do tego, co ma się wydarzyć w chwili "wielkiej zmiany".  Według naszych amerykańskich przyjaciół w dniu 21 grudnia 2012 roku Plecak Ucieczkowy powinien towarzyszyć nam przez cały dzień - w domu, w autobusie, w pracy, podczas zakupów czy spaceru w parku.
Tego dnia starajmy się jak najwięcej przebywać na wolnej przestrzeni, a jeśli już jesteśmy w budynku, starajmy się być blisko drzwi.
Jeśli tylko poczujemy pierwsze "pomruki Apokalipsy" - natychmiast uciekamy z budynku.
Nasz kolega na wyraźną prośbę czytelników stworzył zestaw rzeczy, które powinny się znaleźć w Plecaku Ucieczkowym:
Nóż myśliwski. Będzie on nie tylko konieczny do uwolnienia się z opresji tuż po trzęsieniu ziemi (być może trzeba będzie coś przeciąć, aby uwolnić się ze śmiertelnej pułapki), ale także może okazać się niezbędny przy polowaniu na dziko wałęsające się zwierzęta, które będą stanowiły jedyną szansę na pożywienie. Amerykańscy Prepersi zawsze powtarzają, że nóż po Armagedonie będzie także niezbędny do samoobrony. Dramatem będzie bowiem całkowita anarchia i półdzikie hordy przestępcze poszukujące jakiegokolwiek pożywienia.Latarka. Najlepsza jest latarka na dynamo, gdyż dzięki temu odpadnie nam problem baterii. Warto pamiętać, że wraz z Armagedonem zniknie cała infrastruktura. Nie będzie sklepów, nie będzie gdzie kupić baterii do latarki…Złote monety. Powinny być one zaszyte na przykład w pasek plecaka. Po przebiegunowaniu pieniądze, jakie znamy dzisiaj przestaną mieć jakąkolwiek wartość. Można się jednak spodziewać, że złoto stanie się naturalnym środkiem służącym do wymiany. Dzięki złotym monetom być może uda nam się zakupić trochę żywności, co może oznaczać dla nas szansę na przeżycie.Gwizdek. Posiadanie go w plecaku ucieczkowym może okazać się kluczowe, kiedy nie zdążymy uciec z budynku w momencie rozpoczęcia trzęsienia ziemi, lecz zostaniemy uwięzieni w śmiertelnej pułapce. Użycie gwizdka sprawi, że zwiększają się nasze szanse na to, że ktoś nas usłyszy.Kompas. Po przebiegunowaniu Ziemi północ będzie zupełnie gdzie indziej, niż jest obecnie, ale i tak kompas okaże się niezbędny do minimalnej orientacji w nowym świecie. Pamiętajmy, że po apokaliptycznych trzęsieniach ziemi znikną miasta, znikną także punkty orientacyjne. Wokół nas będzie widok niczym Warszawa po 1944 - jedno morze ruin i zniszczeń. Kompas da nam szansę odnalezienia się w nowej rzeczywistości.Krzesiwo do rozpalania ognia. Oczywiście zwykłe zapałki nie wystarczą, gdyż szybko się skończą. Podobnie zapalniczka, choć jest ona już lepszym pomysłem. Najlepiej mieć w Plecaku Ucieczkowym specjalne krzesiwo magnezowe, które często jest na wyposażeniu wojsk specjalnych. Pozwoli nam ono rozpalić ogień i uratować życie przed wychłodzeniem organizmu. Ogień po Apokalipsie bardzo często będzie oznaczał życie.Pastylki do odkażania wody. To także wyposażenie sił specjalnych, dostępne w sklepach z militariami. Dzięki jednej pastylce jesteśmy w stanie zamienić wiadro wody zmieszanej z ropą w coś, co ma co prawda potworny smak, ale może być alternatywą dla śmierci.Zestaw wędkarski, czyli prosta żyłka, haczyk i spławik. Optymiści wierzą, że po Armagedonie będą jeszcze gdzieś miejsca z dostępem do wody, w której będą pływały ryby. Jeśli tak będzie, taki zestaw może oznaczać dla nas jedno - przeżycie kilku bezcennych dni dzięki temu, że będziemy mogli zjeść ryby.Ołówek i kilka kartek papieru (zabezpieczonych przed zamoknięciem). Dzięki temu będziemy mogli zostawić informację dla naszej rodziny (jeśli oczywiście przeżyją) w miejscu, gdzie kiedyś stał nasz dom, a teraz jest to już tylko rumowisko. Owe kartki papieru bardzo często są na wagę złota w różnych ekstremalnych sytuacjach, kiedy musimy zostawić wiadomość.Prowiant i woda - racja żywnościowa na 3 dni (musimy założyć trzy posiłki na dzień, w tym po jednym posiłku do przygotowania na ciepło, np. zupa instant) oraz około 2,5 litra wody w metalowym pojemniku.Metalowy, pojemny kubek (nie kubek termiczny), bądź menażka turystyczna lub wojskowa wraz łyżką. Po kataklizmie musimy mieć jakieś naczynie, w którym będziemy w stanie przygotować sobie jedzenie, postawić na ognisku, zagotować wodę itp.Mocny sznurek/linka (minimum 3 mm średnicy i minimum 3 metry długości).Apteczka osobista (bandaż, płyn odkażający rany, niektórzy zalecają także posiadanie jednego antybiotyku).Pakiet przetrwania (puszka survivalowa dostępna w sklepach z militariami) z przydatnymi drobiazgami.Jedno zafoliowane zdjęcie bliskiej osoby, które będzie dla nas jedynym pocieszeniem w chwili największego załamania.
I jeszcze na koniec przegląd najnowszych wiadomości dotyczących 21 grudnia 2012 roku. Sprawa tak bardzo interesuje amerykańskie społeczeństwo, że głos w sprawie tego dnia zabrała agencja NASA. Amerykańscy eksperci opublikowali specjalny przewodnik, który zawiera szereg informacji o tym, że tego dnia nie wydarzy się absolutnie nic.
Oto fragment oświadczenia agencji w tej sprawie:
"Niemożliwa jest także nagła zamiana biegunów magnetycznych, poza tym taka zamiana nie byłaby prawdopodobnie specjalnie szkodliwa dla życia. Eksplozja na Słońcu, jeśli nastąpi, to nie będzie silniejsza od innych tego typu wybuchów z przeszłości - podkreśla NASA".
Zaskakujące informacje przyszły natomiast z Francji. Jak podała Polska Agencja Prasowa, władze francuskie zamkną czasowo dostęp na górę Pic de Bugarach, w masywie Corbieres w południowej Francji. Miejsce to jest od dawna podawane jako bezpieczne dla tych, którzy chcą przeżyć 21 grudnia 2012 roku. Do lokalnych władz zaczęły dopływać sygnały z całej Francji, że setki osób chcą właśnie tego dnia rozbić się namiotami na tej górze. To oznaczałoby prawdziwą katastrofę ekologiczną.
Wejścia na górę będą zamknięte na trzy dni przed 21 grudnia i trzy dni po tej dacie, by uniknąć ewentualnego napływu ludzi - powiadomiły władze lokalne w piątek.</field>
  </doc>
  <doc>
    <field name="id">105</field>
    <field name="title">koniec-swiata-bez-konca</field>
    <field name="datawydarzenia">21 grudnia, 23 września, 1186 r, 5 kwietnia, 1761 r, 28 kwietnia, 1843 r, 21 września, 1945 r, 2012 r, 21 maja, 2011 r, 1844 r, roku 1186, w 1761, 1954 r, w 1844</field>
    <field name="miejsce">na Bliskim Wschodzie, w Londynie, w Pirenejach, w Nowej Zelandii, na Tamizę</field>
    <field name="description">Nadchodzi 21 grudnia, dzień sądu. Kolejny. I w całej niepewności jednego możemy być pewni: nie ostatni.
Kardynał Jan z Toledo uważał, że koniec świata powinien nastąpić 23 września 1186 roku, ale nic się wtedy nie wydarzyło. William Bell, osiemnastowieczny fanatyk religijny z Londynu, mówił o 5 kwietnia 1761 roku, ale świat istniał nadal. Potem były kolejne "pewne" daty, między innymi 28 kwietnia 1843 roku i 21 września 1945 roku - i nic.
Osoby obawiające się tego, co się wydarzy 21 grudnia - takie jak mieszkańcy rosyjskiego Czelabińska, którzy w swoim mieście zbudowali z lodu łuk na wzór konstrukcji stawianych przez Majów - powinny poczuć się lepiej wiedząc, że w ciągu ostatnich dwóch tysięcy lat takich pewnych, nieomylnych przepowiedni było co najmniej dwieście. Wszystkie podawały konkretne daty końca świata. I wszystkie okazały się błędne.
W niektóre z tych przepowiedni uwierzyła ledwie garstka wiernych. Inne poruszały wyobraźnię tysięcy. Dziś apokaliptyczne proroctwa znane są na całym świecie. 21 grudnia 2012 r. to chyba najbardziej rozpowszechniona data, niewątpliwie wywołująca większe emocje niż ubiegłoroczne "terminy" podawane przez amerykańskiego radiowego kaznodzieję Harolda Campinga. Camping twierdził - a wielu jego zwolenników powtarzało - że wszystkie biblijne proroctwa o końcu świata wypełnią się 21 maja 2011 r. "Reklamy" z tą datą można było zobaczyć na autobusach w USA, na plakatach na Bliskim Wschodzie, na ulotkach rozdawanych od Meksyku po Kambodżę, na T-shirtach sprzedawanych w Londynie - i oczywiście w internecie. Strona na portalu YouTube, na której Camping wyjaśniał swoje wyliczenia, odnotowała 1,75 miliona wejść.
Ale data to nie wszystko. Równie gorące dyskusje dotyczą tego, w jaki sposób dojdzie do końca świata. Mówiąc w dużym uproszczeniu, są dwa podejścia: religijne i świeckie. W ujęciu religijnym koniec świata nastąpi wtedy, kiedy Bóg podejmie decyzję o przeprowadzeniu Sądu Ostatecznego. Wtedy ci, którzy mają uniknąć potępienia, zostaną przeniesieni do raju - zdaniem niektórych wspólnot chrześcijańskich "w mgnieniu oka".
Niewierzący boją się raczej jakiegoś kataklizmu, czy to wywołanego przez siły kosmiczne (jak wielki meteoryt czy zmiana aktywności Słońca) czy siły "lokalne". Niektórzy obawiają się nawet kolonizacji Ziemi przez obcych.
W tym roku na tapecie jest 21 grudnia - dzień, w którym kończy się cykl tak zwanej długiej rachuby według kalendarza Majów. To ma być Ten Dzień. Tego dnia Ziemia albo zostanie zniszczona przez kosmiczną katastrofę, albo dojdzie do globalnej zmiany świadomości ludzi, co doprowadzi do bezprecedensowej epoki pokoju i dobrobytu.
Najbardziej zagorzali zwolennicy proroctwa Majów uważają, że musimy obawiać się najgorszego, a jedyną nadzieją jest dostanie się na pokład ogromnego statku kosmicznego, który już czeka, gotów do odlotu, w Pirenejach, w pobliżu francuskiej wioski Bugarach.
No właśnie: decyzja o tym, gdzie czekać na apokalipsę, jest jedną z ważniejszych, jakie muszą podjąć wyznawcy teorii o zbliżającym się końcu świata. W 1844 r. niektórzy uczniowie Williama Millera czekali na dachach swoich domów, aby nie rozbić głów o sufit, kiedy będą porywani do nieba. Inni spędzali "ostatnie godziny" na szczytach gór, wypatrując świtu, wierząc że Chrystus pojawi się w pełni chwały wraz ze wschodzącym słońcem.
W ubiegłym roku ci, którzy uwierzyli w zapewnienia Campinga, siedzieli przed ekranami komputerów, czekając na informacje o fali zagłady i zniszczenia, która miała zacząć się w Nowej Zelandii. Sam kaznodzieja zamknął się w domu i prosił, żeby mu nie przeszkadzać.
W roku 1186 przepowiednie o końcu świata tak zaniepokoiły cesarza Bizancjum, że wyznaczonego dnia zamknął się we własnym pałacu. Arcybiskup Canterbury poświęcił się w tym dniu modlitwie i wzywał do publicznej pokuty.
Londyńczycy, którzy uwierzyli w zapowiedzi głoszone przez Bella w 1761 r., wypłynęli w łodziach na Tamizę, zakładając że jeśli ma nastąpić wielka powódź, to warto przynajmniej pozostać na powierzchni.
Wierzący w UFO członkowie chicagowskiej sekty zwanej Seekers ("Poszukiwacze") 21 grudnia 1954 r. zgromadzili się w domu swojego założyciela, czekając aż do ich drzwi zapukają kosmici, którzy mieli zabrać ich ze sobą i uratować przed apokalipsą. I rzeczywiście - o 12:20 rozległo się pukanie! Dwóch członków grupy wyszło powitać "kosmitów", którymi okazali się dwaj chłopcy pukający dla żartu do kolejnych drzwi. Oczekiwanie trwało prawie do rana, kiedy przywódca sekty dostał telepatyczną wiadomość, że zniszczenie świata zostało odłożone dzięki modlitwom wiernych. W grupie zapanowała wielka radość.
Co ciekawe, historia pokazuje, że kiedy wyznaczona data mija i nic się nie dzieje, to dla osób i grup, które ją głosiły, wcale nie jest to - nomen omen - koniec świata. Kiedy w 1844 r. przepowiednie Williama Millera okazały się nietrafione, jego uczniowie wcale się tym nie przejęli. Dziś na świecie żyją miliony ich spadkobierców - to Adwentyści Dnia Siódmego i Świadkowie Jehowy. Harold Camping także nie wyglądał na specjalnie zmieszanego: ogłosił, że koniec świata nastąpił, ale na płaszczyźnie duchowej. Tylko William Bell nie miał tyle szczęścia: musiał uciekać z miasta, a ludzie szli za nim wyśmiewając go.</field>
  </doc>
  <doc>
    <field name="id">106</field>
    <field name="title">koniec-swiata-juz-nie-przetrwasz-go-w-bugarach</field>
    <field name="datawydarzenia">21 grudnia, 2012 r</field>
    <field name="miejsce">w południowej Francji</field>
    <field name="description">Lokalne władze zamkną dostęp na górę Pic de Bugarach, w masywie Corbieres w południowej Francji. Powód? Góra została obwołana miejscem schronienia podczas końca świata, przez zwolenników teorii, że koniec ten nastąpi 21 grudnia 2012 roku.
"Spodziewamy się osób, które wierzą w ten koniec świata, ale w bardzo ograniczonej liczbie. Bardziej spodziewamy się ciekawskich w liczbie niemożliwej do określenia, a zwłaszcza spodziewamy się wielu dziennikarzy" - powiedział prefekt Eric Freysselinard.
Prefekt przyznał, że władze stoją w obliczu wyzwania bez precedensu z powodu "fenomenu informacyjnego, który powstaje wokół pogłosek" o końcu świata.
Wejścia na górę będą zamknięte na trzy dni przed 21 grudnia i trzy dni po tej dacie, by uniknąć ewentualnego napływu ludzi - powiadomiły władze lokalne.
Policjanci i strażacy będą pilnować dostępu do liczącej 200 mieszkańców wioski leżącej u podnóża góry, o której zrobiło się głośno przez teorie o końcu świata. W internecie pogłoski o tym, że nastąpi on 21 grudnia, oparte na interpretacji kalendarza Majów, wskazują, że Pic de Bugarach będzie jednym z miejsc, gdzie będzie można się schronić.
Agencja AFP przypomina, że szczyt leży w masywie górskim, wokół którego istnieje wiele legend opowiadających o Wizygotach, templariuszach i ukrytych skarbach.</field>
  </doc>
  <doc>
    <field name="id">107</field>
    <field name="title">koniec-swiata-przy-swiecach-i-konserwach</field>
    <field name="datawydarzenia">21 grudnia</field>
    <field name="miejsce"></field>
    <field name="description">W liczącym sobie 25 tysięcy mieszkańców Omutnińsku, leżącym u zachodnich stoków Uralu, ostatnie dni minęły na przygotowaniach do końca świata: setki ludzi skwapliwie skupowało zapałki, świece, sól, naftę i lampy naftowe, a kto dysponował jeszcze jakimś kapitałem, sięgał po konserwy i makaron.
Do mobilizacji mieszkańców wystarczył artykuł w miejscowej gazecie, prywatnych, ukazujących się w kilkutysięcznym nakładzie "Wiadomościach Omutnińskich" (Omutninskije Wiesti), w którym mowa była o proroctwach tybetańskiego mnicha. Mnich ów, niewymieniony zresztą z imienia, zapowiadał jakoby na 21 grudnia nastanie ciemności, "której towarzyszyć będą zawirowania na nieboskłonie, okazjonalne błyski świateł i która może trwać nawet przez trzy do czterech dni"; w wyniku tych wstrząsów może ponoć "zginąć do 10 procent mieszkańców naszej Ziemi". Tym, którzy pragną przetrwać kataklizm, mnich radzi zgromadzenie dwumiesięcznych zapasów, zapakowanie dokumentów w nieprzemakalne torebki, wzięcie pod pachę dzieci i wyjazd z miasta na daczę, po czym zamknięcie okiennic, niezważanie na błyski i dźwięki oraz oddanie się medytacji.
Obywatelom, których ogarnęła panika, nie dał do myślenia nawet fakt, że artykuł - przedruk z prasy zagranicznej - pojawił się na ostatniej kolumnie gazety, zatytułowanej "Chwila relaksu", tuż obok szpalty z dowcipami, w miejsce zwyczajowo umieszczanej tam krzyżówki. Dziennikarze gazety zapewniają, że materiał o mnichu znalazł się tam "przypadkiem", jako swego rodzaju wypełniacz kilku pustych modułów na kolumnie, że od początku traktowali go jako żart i nie przyszło im do głowy, że czytelnicy mogą go odebrać w inny sposób.
Teraz jednak nikomu w redakcji nie jest do śmiechu, zwłaszcza, że dziennikarzom przyszło odpowiadać na setki telefonów od przerażonych, niepewnych bądź wściekłych mieszkańców miasteczka, opowiadających, jak rozdzierająco płaczą ich dzieci ("Mamo, ja nie chcę umierać!") i jak czujni na wszelkie pogłoski emeryci wpadają w panikę. Sprzedawcy zapewniają jednak, że o naftę, zapałki i duże paczki zapałek pytali również młodzi ludzie. Oczywiście, redakcja bije się w piersi i zapewnia, że więcej nie popełni tego błędu.
Rzecz jednak nie tylko w odpowiedzialności prasy za słowo - chociaż oczywiście również o tym. Tym bardziej, że "Wiadomości Omutnińskie" stanowią przykład odpowiedzialnej, zatroskanej sytuacją gazety lokalnej. Ich dziennikarze nieraz publikowali alarmujące materiały o nadużyciach lub korupcji we władzach miejskich i służbach komunalnych, a nie dalej jak tego lata triumfalnie relacjonowali na swoich łamach historię rodziny, która w następstwie rozprawy otrzymała od miejscowej fabryki nowe mieszkanie komunalne, udowodniwszy przed sądem, że mieszkając w pobliżu zakładów, stale przebywali w oparach trującego benzopirenu.
- Po naszym artykule szefostwo fabryki było przerażone: a co, jeżeli teraz wszyscy będą ich podawać do sądu i wygrywać rozprawy? Przecież w identycznych warunkach, jak bohaterowie naszego artykułu, żyje mnóstwo rodzin! - wspomina dyrektor wydawniczy "Wiadomości…" Igor Chodyriew. - I co? Nikt z zagrożonych rodzin się nie ruszył! Wolą mieszkać w prowizorycznych, lata temu wzniesionych barakach, razem z dziećmi wdychać rakotwórcze związki i umierać niż coś zrobić - ale kupić pół tuzina świeczek na koniec świata, to proszę bardzo!
I tak jest ze wszystkim, Omutyńsk, chociaż przez chwilę znalazł się na ustach czytającej publiki, w żadnym razie nie jest wyjątkiem. Ostatecznie, skoro moskiewskie "bluźnierczynie" trafiają na dwa lata do więzienia z racji złamania kanonów soboru laodycejskiego, skoro inny podsądny - myślę tu o sprawie Armena Bagdasariana - trafia za kraty na dziesięć lat w oparciu o zeznania jasnowidza, skoro przez centrum Moskwy przeciągają, dzwoniąc ostrogami, kozackie patrole, a Duma rozważa zaostrzenie ustawy, która już dziś pozwala podciągnąć wszelką inicjatywę artystyczną pod "zamach na wolność wyznania" - to co tu się dziwić, że w położonym o tysiąc kilometrów od stolicy, sennym, niewesołym miasteczku ktoś kupuje na zapas zapałki w obawie przed inwazją kosmitów?</field>
  </doc>
  <doc>
    <field name="id">108</field>
    <field name="title">koniec-swiata-przyciaga-turystow-do-meksyku</field>
    <field name="datawydarzenia">21 grudnia</field>
    <field name="miejsce">w Gwatemali</field>
    <field name="description">Od lat meksykański kurort Cancun nie cieszył się takim powodzeniem. Wszystko za sprawą Majów, którzy na piątek przewidują koniec świata. Właśnie 188 kilometrów od Cancun leżą wykopaliska Chichen Itza, prekolumbijskie miasto należące do Majów.
21 grudnia planowane są tam uroczystości, Majowie będą przeprowadzać rytuały, które cieszą się wielką popularnością. Hotele przygotowały specjalne pakiety, obejmujące również uczestnictwo w ceremonii.
Także w Gwatemali branża turystyczna próbuje wykorzystać koniec świata do swoich celów. Również tam Majowie mają swoje siedziby i będą odprawiane rytuały. W Salwadorze ministerstwo ogłosiło nawet, że 21 grudnia zostanie przeprowadzone prawdziwe show z zimnymi ogniami.
Naukowcy nie kryją swojego oburzenia z powodu tak komercyjnego podejścia do tematu. Również Majowie nie są zadowoleni z takiego obrotu sprawy. Większość winę zrzuca na hollywoodzką produkcję "2012" Mela Gibsona, dzięki której świat dowiedział się, że właśnie 21 grudnia przewidywany jest przez Majów koniec świata.
Sami Meksykanie podchodzą do sprawy z przymrużeniem oka. Gdy w listopadzie zatrzęsła się ziemia, żartowali, że Majowie zaczęli już ćwiczyć...</field>
  </doc>
  <doc>
    <field name="id">109</field>
    <field name="title">koniec-swiata-to-pewne</field>
    <field name="datawydarzenia"></field>
    <field name="miejsce">na Ziemi, w Drogę Mleczną</field>
    <field name="description">Szkoccy naukowcy stwierdzili, że zagłada świata w jego obecnej formie nastąpi za około miliard lat. Odpowiedzialny za to będzie... niedobór dwutlenku węgla.
Zdaniem badaczy w ciągu miliarda lat na Ziemi dojdzie do zmian, które okażą się zabójcze dla większości organizmów. Jako pierwsze w wyniku zbyt małej ilości dwutlenku węgla w atmosferze zginą rośliny. Następnie taki sam los czeka zwierzęta. Ludzie wyginą zaraz po nich. Wtedy to na Ziemi pozostaną jeszcze mikroby, którym jednak również nie uda się przetrwać. Odkrycie szkockich badaczy podważa sens walki z globalnym ociepleniem - redukcja emisji gazów cieplarnianych może przynieść efekt odwrotny do zamierzonego.
Teoria dotycząca śmiertelnego dla ludzkości niedoboru dwutlenku węgla nie jest jedyną. Inna głosi, że w ciągu pięciu miliardów lat Ziemia przestanie istnieć przez Słońce - ma ono stopniowo podnosić swoją temperaturę, jego jądro ma się kurczyć, a otoczka rozszerzać. W efekcie po upływie pięciu miliardów lat częściami składowymi Słońca staną się trzy najbliższe mu planety - w tym również Ziemia.
Kolejna apokaliptyczna i całkowicie realna wizja dotyczy Galaktyki Andromedy, która ma uderzyć w Drogę Mleczną za dwa miliardy lat. Galaktykę tę dzieli od nas obecnie 2,4 mln lat świetlnych, jednak odległość ta zmniejsza się o cztery miliardy kilometrów rocznie. Za dwa miliardy lat obie galaktyki zderzą się lub miną w niewielkiej odległości, co również będzie oznaczać koniec obecnego świata - dojdzie wtedy do wielkich zmian grawitacyjnych, a gwiazdy zmienią swoją trajektorię. Galaktyki zaczną krążyć wokół siebie, ostatecznie tworząc jedną, wielką galaktykę, w której tworzenie się życia rozpocznie się na nowo.
Oczywiście na tym lista nieuniknionych katastrof, które dotkną Ziemię wcale się nie kończy. Cały czas mówi się też o przebiegunowaniu Ziemi, wysychaniu oceanów, nadaktywności Słońca oraz po prostu o zabójczym w skutkach zderzeniu z asteroidą. Czy któryś z tych scenariuszów może się spełnić? Zdaniem naukowców na pewno.</field>
  </doc>
  <doc>
    <field name="id">110</field>
    <field name="title">koscielni-prorocy</field>
    <field name="datawydarzenia">13 października, 1884 r</field>
    <field name="miejsce">w Kościele, w Dniu Ostatecznym</field>
    <field name="description">Wśród wizjonerów i mistyków naznaczonych darem prorokowania lub odbierania objawień czy orędzi nie brakuje tych, którzy zajmowali najwyższe stanowiska w hierarchii kościelnej. Mowa oczywiście o papieżach. Wspaniałym przykładem reprezentującym tę grupę duchowieństwa jest Leon XIII.
Papież Leon XIII
13 października 1884 roku papież stał się podobno świadkiem mistycznego wydarzenia. Wszystko działo się podczas jednej z mszy świętych. W pobliżu Tabernakulum Leon XIII doznał ekstazy. Nie było to typowe widzenie, lecz dobiegające z oddali głosy, które z każdym słowem zdawały się być głośniejsze i bardziej wyraźne. Papież słyszał rozmowę Szatana z Jezusem. Nie była to jednak kłótnia, lecz swoistego rodzaju licytacja. Z relacji duchownego wynikało, że Jezus dał Szatanowi czas na zniszczenie Kościoła! Chrystus był jednak przekonany, że żaden okres nie jest w stanie unicestwić wiary ludzkiej, a umowa z Szatanem miała być pogardą dla niemocy sił diabelskich. Wyrazem tego miały być słowa Jezusa: "Więc próbuj, jeśli potrafisz..."
Leon XIII wspominał, że to nadchodzący wtedy wiek XX ma być czasem próby sił i należy strzec się wszelkich symptomów zła. Po tej wizji powstała modlitwa autorstwa papieża, która funkcjonuje po dziś dzień w Kościele katolickim. Poleca się ją odmawiać indywidualnie, dla odzyskania równowagi i siły psychicznej. Oto ona:
"Święty Michale Archaniele!
Wspomagaj nas w walce,
a przeciw złości
i zasadzkom szatana
bądź naszą obroną.
Niech go Bóg pogromić raczy,
pokornie o to prosimy,
a Ty, wodzu zastępów anielskich,
szatana i inne złe duchy,
które na zgubę dusz ludzkich
po tym świecie krążą,
mocą Bożą strąć do piekła. Amen"
Brat Giorgio z Terni
Naprawdę nazywał się Giorgio Maria. Większość życia poświęcił Bogu, służąc mu za pośrednictwem klasztoru kapucynów. Znany był głównie z daru jasnowidzenia. Sam jednak nie lubił się wychylać, stąd współcześnie wiemy stosunkowo niewiele zarówno o jego życiu, jak i licznych wizjach. W XIX wieku jednak o proroctwach ojca z Terni było głośno niemal w całych Włoszech, których wizje dotyczyły przede wszystkim. Sceptycy podważali jego umiejętności, gdyż faktycznie nie wszystkie wizje brata Giorgii się spełniły. Należy jednak wziąć poprawkę na to, iż mogło nastąpić pewne przesunięcie w czasie. Biblia mówi wyraźnie, że nie należy brać pod uwagę dokładnych dat przepowiedni, bo one mogą być ruchome, a datę Sądu zna jedynie sam Stwórca, który ujawni ją dopiero w Dniu Ostatecznym.
Poniższy fragment pochodzi z książki "Nostradamus i inni" autorstwa Amadeusa Voldbena.
"Na przestrzeni wieków wielu kapłanów, biskupów, kardynałów i papieży dawało zły przykład, powiększając niepewność i zakłopotanie wiernych oraz pozostawiając ich często na pastwę synów ciemności [...].
Radujmy się, albowiem Królestwo Boże jest blisko! Żyjemy jednak w ostatnich latach dominacji Szatana, który - zanim zostanie zepchnięty wraz ze swymi niegodziwymi zwolennikami w wieczną otchłań - wiele nam zaszkodzi [...]. Dzisiaj nawet św. Franciszek nie mógłby powstrzymać całkowitego upadku zarówno świata, jak i Kościoła."
Komentarz: Chwilowy triumf przeciwników Kościoła jest złudnym i krańcowym doświadczeniem człowieka, poprzedzającym afirmację prawdziwego chrześcijaństwa, a którego kapitalizm, marksizm czy masoneria stanowi jedynie karykaturę. Aby utrzymać pozorny porządek społeczny, człowiek wspiera się na przemocy, gwałcie i rozluźnieniu obyczajów, ponieważ brakuje w tych ideologiach prawdziwych wartości, które wręcz zwalczają i niszczą to, co szlachetne. Jednak żadna przemoc nigdy nie wytrzebi z człowieka wrodzonego poczucia religijnego, które w nim organicznie żyje. I przyszłe społeczeństwo, według wszystkich proroctw, nawiąże do pierwotnego chrześcijaństwa. Będzie jak w idealnej rodzinie, w której króluje prawdziwa miłość. W istocie, tylko Miłość może dokonać tego cudu.</field>
  </doc>
  <doc>
    <field name="id">111</field>
    <field name="title">kosmici-porywaja-ludzi</field>
    <field name="datawydarzenia">1961 r, 1967 r, 25 stycznia, 25 kwietnia, 1977 r, 1957 r, w 1992</field>
    <field name="miejsce">w South Ashburnham</field>
    <field name="description">Silne światło, paraliż, poczucie lęku - tak zwykle rozpoczyna się opis uprowadzenia przez obcych. W skąpych wspomnieniach świadków pojawiają się wielkookie istoty, stół operacyjny i niezwykła trauma. Resztę skrywa zasłona amnezji. Abdukcje - bo tak brzmi fachowa nazwa tego zjawiska - są przerażająco realne…
Wśród wielu zagadek zjawiska UFO znajdują się opowieści ludzi, którzy utrzymują, że zostali uprowadzeni przez obcych. Tego typu przypadki w terminologii ufologicznej nazywa się "abdukcjami". Pozostawiają one głębokie rysy na psychice świadków. W USA powstały nawet specjalne grupy wsparcia dla osób, które wierzą, że padły ofiarami przybyszów z innej planety. Wielu twierdzi, że zmaga się z tym przez lata, nie mając zielonego pojęcia, czego naprawdę chcą porywacze.
Choć abdukcje często opierają się o podobny schemat, są to przypadki bardzo złożone. Dyskusje o nich zapoczątkowała przygoda małżeństwa Hillów, którzy po obserwacji dziwnego pojazdu latającego we wrześniu 1961 r., doświadczyli efektu "zaginionego czasu" (ang. missing time). Dalszy przebieg zdarzenia został "wycięty" z ich pamięci. Stopniowo odblokowywały się jednak u nich strzępki wspomnień, w których występowały dziwne istoty poddające ich nieokreślonym procedurom medycznym. Scenariusz ich abdukcji był "klasyczny", ale nie najdziwniejszy…
Polowanie na ofiary
Osoby, które uznają, że abdukcje to historie bez pokrycia w rzeczywistości są w błędzie. Nikt nie ma jednak pojęcia, czego chcą tajemniczy porywacze, ani… kiedy się odezwą. Przekonali się o tym czterej studenci Massachusetts College of Art, którzy w sierpniu 1967 r. wybrali się na spływ rzeką Allagash. Po kilku dniach bliźniacy Jack i Jim Weinerowie, Charlie Foltz i Chuck Rak dopłynęli nad jezioro Eagle, gdzie rozbili obóz. Ponieważ kończyły się im zapasy, postanowili wypłynąć na nocne wędkowanie. Gdy znaleźli się na wodzie ich uwagę przykuło ogromne światło, które pulsowało różnymi kolorami w nieodległej kępie drzew. Foltz - nie mając pojęcia, co to - sięgnął po latarkę, wysyłając w jego kierunku sekwencję sygnałów. To był błąd...
Niebawem ogromne UFO zaczęło zbliżać się do łódki i wystrzeliło promień w taflę jeziora. Przerażeni tym widokiem studenci rzucili się do wioseł… i tu w zasadzie kończą się ich świadome wspomnienia. Jeden z Weinerów mówił: "Pamiętam, że to coś było tuż za nami i nie byliśmy w stanie uciec od promienia. Poruszał się za szybko. Powiedziałem: ‘O cholera, nie damy rady!’. Następne, co sobie przypominam to, że staliśmy na brzegu i wpatrywali się w obiekt, który wisiał niewysoko nad wodą". Wszyscy świadkowie pamiętali natomiast, że wróciwszy do obozu odczuwali wielkie znużenie. Ze zdziwieniem zauważyli, że z wielkiego ogniska, które rozpalili kilkanaście minut wcześniej nie zostało prawie nic.
Z biegiem lat panowie zapomnieli o "zgubionym czasie" i UFO nad Allagash. W snach nawiedzały ich jednak te same widoki drobnych groteskowych istot o przerażających "metalicznych" oczach i podłużnych twarzoczaszkach. Zaintrygowany tym Jim Weiner pod koniec lat 80. trafił na spotkanie z ufologiem Raymondem Fowlerem, a gdy ten dowiedział się o sprawie, postanowił poddać całą czwórkę regresji hipnotycznej, która miała "odzyskać" utracone wspomnienia. Choć wiele osób podważa wiarygodność tej metody, efekty były dość nieoczekiwane.
W hipnozie mężczyźni przypomnieli sobie, że zabrano ich na pokład UFO. O tym, co działo się dalej, Fowler pisze: "Napotkali tam dziwne humanoidalne istoty, które posiadły kontrolę nad ich umysłami, przez co świadkowie nie mogli opierać się ich woli. Wszystkich zmuszono do rozebrania się i posadzono na ‘ławkach’, które oświetlało rozproszone światło. Po zajrzeniu im w oczy i usta przy pomocy pałkowatej ‘szpatułki’ ze światełkiem na końcu, obcy założyli im rodzaj ‘uprzęży’. Następnie każdego kładziono na stole i badano różnymi dziwnie wyglądającymi urządzeniami - mniejszymi, tj. takimi, które mieściły się w ręku oraz takimi, które opuszczano nad ich ciała".
Kosmici u Andreassonów
Fowler badał też przypadek Betty Andreasson i jej rodziny, który stanowi jedną z najdziwniejszych i najbardziej rozbudowanych "opowieści abdukcyjnych". Rozpoczęła się ona wieczorem, 25 stycznia 1967 r., gdy rodzice i siedmioro dzieci głównej bohaterki zauważyli przez okna swego domu w South Ashburnham (Massachusetts) zagadkowe pomarańczowe światło. Jej ojciec, który przypatrywał się mu z kuchni, krzyknął ponoć, że w stronę domu, w podskokach, zbliża się grupka małych istot.
O tym, co działo się potem, Betty Andreasson mówiła: "Gdy szybko uciszyłam podekscytowane dzieci, wróciłam do kuchni i ku wielkiemu zdziwieniu ujrzałam pięć tajemniczych postaci wchodzących przez zamknięte drewniane drzwi". Okazało się, że pozostali domownicy zapadli w rodzaj dziwnego stuporu - znajdowali się jakby w stanie "zawieszenia". Jedynie Becky - najstarsza córka Andreasonów - zachowała świadomość i choć nie mogła się ruszyć, obserwowała, co dzieje się wokół.
Po domu krzątały się dziwne, niewysokie "ludziki" o głowach wyglądających jak ulepione z jasnoszarej plasteliny. Jeden z nich wydawał się większy od reszty i to on komunikował się z Betty za pośrednictwem telepatii. Wkrótce kobietę wyprowadzono z domu i poddano serii testów medycznych na pokładzie UFO. W hipnozie przypomniała ona sobie też quasi-duchową podróż do dziwnych miejsc, gdzie widziała różne symbole, a także futurystyczne "miasto".
Spory problem stanowił fakt, iż Betty Andreasson była osobą silnie wierzącą i interpretowała swoje przeżycie jako spotkanie z "nietypowymi" aniołami. Sprawa przez jakiś czas pozostawała rodzinną tajemnicą, po czym jej zbadania podjął się kilkuosobowy komitet, którego wnioski Fowler zaprezentował w słynnej książce "Sprawa Andreassonów". Był to początek przedziwnej sagi, która wielokrotnie się komplikowała i doprowadziła nawet do rodzinnego konfliktu, w którym rozmył się jej pierwotny potencjał.
Kolejne dziwne przypadki
Krytycy twierdzą, że abdukcje to czysto amerykański fenomen, który w stu procentach rozgrywa się w wyobraźni świadków. To jednak nieprawda. Choć najbardziej nagłośniono przypadki z USA, do uprowadzeń dochodziło także w innych rejonach świata, wśród wszystkich grup społecznych. Jeden z najbardziej zaskakujących przypadków - o zgoła odmiennym charakterze niż te opisane powyżej - zdarzył się niedaleko Putre (Chile), 25 kwietnia 1977 r., kiedy grupa patrolowa kpr. Armando Valdesa zauważyła dziwne światła. Gdy się zbliżyły, dowódca wyszedł im naprzeciw, a potem… znikł. Pojawił się z powrotem po kwadransie, splątany i blady, po czym zemdlał. Okazało się, że z nieznanych przyczyn datownik na jego zegarku przesunął się o 5 dni w przód.
Jeszcze głośniejszym echem odbił się przypadek 23-letniego Antonia Villas Boasa. W październiku 1957 r. ten młody robotnik rolny orał pole niedaleko Sao Francisco de Sales (w brazylijskim stanie Minas Gerais), gdy zauważył czerwony latający obiekt. Villas Boas chciał uciec, ale jego traktor zgasł. Postanowił iść na nogach, jednak w drodze został schwytany przez dwie istoty w czarnych kombinezonach, które zaciągnęły go do środka UFO. Tam wprowadzono go do jasnego pomieszczenia wypełnionego czerwonymi "symbolami". Po pobraniu krwi z podbródka przeszedł do kolejnej sali, gdzie został sam na dobrych kilkanaście minut.
Villas Boas twierdził, że ulatniający się tam gaz sprawił, że zrobiło mu się niedobrze. Wkrótce zjawiła się dziwnie wyglądająca "kobieta" o niemal "kocich oczach", która… wykorzystała go seksualnie. Następnie - gładząc brzuch, wskazała na niebo. Brazylijczyk uznał to za znak, iż zostanie ojcem "dziecka z kosmosu". Po wypuszczeniu z pojazdu zauważył, że minęły cztery godziny. Villas Boas, który jakiś czas później ukończył studia i został prawnikiem, mocno odchorował spotkanie z "kosmitami" (pojawiły się pogłoski, że mógł przejść lekką formę choroby popromiennej). Do śmierci w 1992 r. nie wypierał się tego, co go spotkało.
Garść faktów
By dobrze zrozumieć problem abdukcji należy pojąć ich prawdziwy charakter. Wiele osób uważa, że padły ofiarami porwania przez kosmitów, a w rzeczywistości doświadczyły tzw. omamów hipnagogicznych - rodzaju "wizji", które pojawiają się przed zapadnięciem w sen (czasem przybierając zaskakujące formy). Inne historie są zbyt naciągane, by mogły być prawdziwe, ale istnieje też trzecia kategoria - przypadki najbardziej intrygujące. Dr John E. Mack (1929-2004) - psychiatra z Uniwersytetu Harvard i badacz abdukcji był zdania, że ich wielką tajemnicą była spójność oraz to, że większość osób twierdzących, iż padli ofiarą obcych nie ma zaburzeń psychicznych ani tendencji do koloryzowania rzeczywistości.
W historiach ludzi uprowadzanych istnieje wiele punktów wspólnych. Głównym jest trauma, która niekiedy ciągnie się latami. Dr Mack - zdobywca Pulitzera i autor książek o tym zjawisku, pisze: "Niezależnie od tego, co powoduje te doznania, abdukcje są doświadczeniem głębokim, trwałym i niezbywalnym. Niektórzy uczą się z nimi żyć, albo zmieniają się pod ich wpływem. Często ofiary cierpią z powodu traumatycznych wspomnień lub doznań. Ich następstwem są koszmary oraz zaburzenia senne. W sferze psychologicznej czują się ‘inni’. Osoby uprowadzane padają też ofiarą różnego rodzaju lęków, które wiążą się z procedurami dokonywanymi podczas abdukcji. Stąd ich strach przez szpitalami i lekarzami".
To wszystko "lepsza" strona tego zjawiska. Zdarzają się bowiem mroczniejsze opowieści - z udziałem implantów, które obcy wszczepiają uprowadzonym, a nawet próbami krzyżowania gatunków. Wielu świadków wspominało o laboratoriach, w których tworzono domniemane hybrydy człowieka i istot pozaziemskich. To jednak temat na całkowicie inne rozważania. Próba odpowiedzi na pytania o celowość abdukcji nie ma sensu, gdyż stajemy przed murem niewiadomych. Z racji tego, że incydenty te wpływają mocno na psychikę świadków, wielu nie chce o nich mówić, bądź zamyka się w sobie. Tajemniczy kidnaperzy wykonują tymczasem swój plan dyskretnie i po cichu…
____________________
Cytaty pochodzą z: Fowler R., The Allagash Abductions (2005); Cielebiaś P., Wywiad z Betty Andreasson w 40. rocznicę incydentu z South Ashburnham (2007); Mack J. E., The Alien Abduction Phenomenon (1992).</field>
  </doc>
  <doc>
    <field name="id">112</field>
    <field name="title">krzysztof-jackowski-iii-wojna-swiatowa-juz-sie-zaczela</field>
    <field name="datawydarzenia">2008 r, w 2007</field>
    <field name="miejsce">na Ukrainie, na Bliskim Wschodzie</field>
    <field name="description">Krzysztof Jackowski, słynny jasnowidz z Człuchowa, nie ma wątpliwości: III wojna światowa już się zaczęła. W rozmowie z Faktem.pl stwierdził, że będzie miała ona „charakter kontrolowany”, co oznacza powstrzymanie się mocarstw od używania broni atomowej. Niestety – jak dodał – mogą w niej ginąć całe nacje lub narody.
Kryzys finansowy z 2008 roku, który – jak podkreśla jasnowidz – został przewidziany przez Jackowskiego już w 2007 r., był wstępem do ogólnoświatowej rozgrywki o wpływy mocarstw: USA, Rosji, Chin i Izraela. Obecny konflikt na Ukrainie to po prostu kolejna bitwa. Czy przerodzi się w krwawą wojnę, która ogarnie cały świat?
– To, co dzieje się na Ukrainie, jest niebezpiecznym zarzewiem kolejnych konfliktów, za którymi stoją wielkie mocarstwa. W pewnym momencie mocarstwa mogą powiedzieć „odpalamy” i sytuacja stanie się dramatyczna – powiedział nam Krzysztof Jackowski. Na pytanie, co oznacza „odpalamy” i czy możliwe jest użycie arsenału atomowego przez mocarstwa, jasnowidz z Człuchowa odpowiada tak:
– Nie sądzę. Tu chodzi o wojnę kontrolowaną, także poprzez środki masowego przekazu. Świat „wyrósł” z tak wielkich wojen, jak ta z lat 1939–1945. Niemniej nie wykluczam, że w tej nowej formie światowego konfliktu mogą ginąć nacje czy nawet całe narody.
Zapytaliśmy Krzysztofa Jackowskiego o wizje dotyczącą przyszłości Polski. Chcieliśmy wiedzieć, czy grozi nam agresja cudzego mocarstwa i poniesienie fizycznych strat w narodowej tkance. Okazuje się, że Polska ucierpi w tym globalnym konflikcie w inny sposób.
– Będziemy cierpieć ekonomicznie. Polska, podobnie jak inne kraje Unii Europejskiej, jest potwornie zadłużona. Nie wykluczam, że Unia się rozpadnie. Nikt nie będzie się nad nami litował. Wprost przeciwnie. Każdy będzie myślał tylko o swojej skórze.
Jackowski zgadza się z opinią Paula Craiga Robertsa z administracji Ronalda Reagana. Ten doradca byłego prezydenta USA twierdził, że ewentualna wojna o Ukrainę będzie miała mniej spektakularny i gwałtowny charakter niż wydaje się większości ludzi. Zdaniem Robertsa Rosja może użyć dronów (takich samych, jakich USA używa na Bliskim Wschodzie) do eliminacji przywódców rewolucji i nowej władzy na Ukrainie. Po serii politycznych zabójstw może wysłać siły specjalne do eliminacji agentów USA. Jeśli Unia Europejska wciąż będzie wspierać Ukrainę, Putin odetnie dopływ gazu i ropy. Craig Paul Roberts przewiduje też, że rosyjskie wojska wkroczą do wschodniej Ukrainy. Jeśli zareagują siły NATO, dojdzie do konfliktu nuklearnego... I wtedy już nie będzie zwycięzców, Europa i Ameryka zmienią się w wypaloną, radioaktywną pustynię.</field>
  </doc>
  <doc>
    <field name="id">113</field>
    <field name="title">kto-zagraza-kosciolowi</field>
    <field name="datawydarzenia">21 listopada, 1774 r, 10 grudnia, 1815 r</field>
    <field name="miejsce">na Moją, w Chrystusa</field>
    <field name="description">W jednej ze swoich wizji ujrzała zdradę wobec Kościoła. Wspominała o tym, że to kler będzie głównym zdrajcą, starającym się za wszelka cenę pogrążyć Kościół Rzymski. Czy jej przepowiednia może się wypełnić?
Elżbieta Canori Mora to włoska mistyczka, która przyszła na świat 21 listopada 1774 roku. Żyła stosunkowo krótko, bo niecałe 51 lat. Jest postacią o tyle ciekawą, że nigdy nie wstąpiła do żadnego z zakonów, a jednak władze kościelne postanowiły beatyfikować ją pośmiertnie. Duchowieństwo od lat podaje błogosławioną Elżbietę jako przykład głównie cnót małżeńskich. Wizje kobiety schodzą w tym względzie na dalszy plan. Ponoć dzięki niej jej mąż, Krzysztof Mora, nawrócił się i po śmierci żony wybrał drogę poświęconą Bogu. Jej liczne zasługi, które dla Kościoła mają tak ogromne znaczenie dokładnie opisuje ks. Henryk Misztal w książce "Geniusz kobiety. Aspekt etyczno-społeczny". Autor wyczerpująco wspomina mistyczkę w rozdziale zatytułowanym "Ślubuję ci na zawsze - Elżbieta Canori Mora". Wróćmy jednak do przepowiedni, które choć niedoceniane, wydają się mieć ogromne znaczenie zarówno dla przyszłości Kościoła, jak i świata. Część z nich bezsprzecznie dotyczyła czasów w których żyjemy oraz wielkiej katastrofy, która czeka nas w najbliższym czasie. Błogosławiona Elżbieta pisała:
"Pokazano mi świat. Widziałam, że jest ogarnięty rozruchami, chaosem i niesprawiedliwością. Siedem grzechów głównych obnoszonych było wszędzie triumfalnie i wszędzie panowały krzywda, zdrada i rozpusta".
To jedna z najbardziej znanych, a zarazem najbardziej przytłaczających wizji. Mistyczka obszernie opisuje katastrofę, która czeka nas wszystkich. Niektóre interpretacje mówią, że chodzi o trzecią wojnę światową. Zaskakujący jest czas przeszły, którego używa Elżbieta Canori Mora, zupełnie tak, jakby podczas wizji przeżyła to wszystko na własnej skórze. Zobaczmy...
"Niebo przybrało kolor ciemnoniebieski, prawie szary. Już sam ten widok wzbudza strach. Wszędzie odczuwać się dawał mocny wiatr z niebywałym wyciem i okropnym gwizdem, który w powietrzu uwielokrotniał się echem jak wycie wściekłego lwa nad całym światem. Strachem i odrazą napełnieni zostali ludzie i zwierzęta. W całym świecie zapanowało zamieszanie".
Dalsza część objawienia wydaje się być już tylko ostrzeżeniem:
"Będzie to w czasie, kiedy jedni drugich będą zabijać, bo będą oni w czasie krwawego prawa pięści mordować bez miłosierdzia (czas trzeciej wojny światowej). Boża Ręka zaciąży nad tymi nieszczęśliwymi. Ukarze On w swej wszechmocy ich pychę, ich chciwość i bezczelną zuchwałość; Bóg posłuży się przy tym mocą ciemności, aby wytępić odłączonych, odszczepieńców, występnych bezbożnych ludzi, którzy gotowali się do zburzenia Świętej Matki - Kościoła i chcieli go zniszczyć do fundamentów. Ci niegodziwcy chcieli Boga zrzucić z jego czcigodnego tronu. Bóg jednak naśmieje się z nich, z ich złości, i ukarze tych złoczyńców jednym skinieniem swojej wszechmocnej Ręki. Pozwoli mocom ciemności opuścić Piekło. Ogromny legion złych duchów zaleje świat cały i niszcząc wykonają rozkazy Bożej Sprawiedliwości. Złe duchy muszą być Jej posłuszne. [...]
Wtedy Bóg wyda mocom ciemności surowy rozkaz, aby ze wszystkimi buntownikami, którzy Go obrażają zrobiły porządek. [...]
Bóg pozwoli uczynić złym duchom wiele spustoszenia na ziemi. Zburzą one wszystkie te miejsca, gdzie Boga obrażano przez zbezczeszczenie, służbę namiętnościom i świętokradztwa. Miejsca te wszystkie będą zniszczone i legną w gruzach. Zniknie po nich jakikolwiek ślad. Gdy ten wspomniany akt wiary dopełni się, źli będą ukarani śmiercią, a te niegodziwe miejsca będą zburzone. Wtedy rozjaśni się ponownie".
To tylko fragmenty proroctwa, lecz już w nich samych widać okrucieństwo wizji. Z tym właśnie nie mogła pogodzić się Elżbieta, która z tego powodu nieraz przeżywała silne konflikty wewnętrzne. Umiłowała sobie Boga nade wszystko, jednak nie umiała się ostatecznie pogodzić z myślą, że triumf Kościoła musi być poprzedzony tak wielką rzezią. Nadzieję dawała jej ta część przesłania, w której mowa o Miłosierdziu dla gorliwie wierzących chrześcijan. Napełniała ona serce błogosławionej Elżbiety poczuciem sprawiedliwości i Łaski Bożej. To dawało jest częściowe wytchnienie od obrazu grozy, jaki ją prześladował w wizjach.
Poniżej, za Andrzejem Sieradzkim, przytaczamy kolejną wizję opisującą wielki Tryumf Kościoła, która i tym razem została napisana w czasie przeszłym, jakby wspomnienie. A brzmi ona następująco:
"Po onej straszliwej chłoście (trzeciej wojnie światowej, rewolucjach i kataklizmach - przyp. aut.) ujrzałam nagle niebo rozjaśniające się. Św. Piotr zstąpił znowu na ziemię, przybrany w szaty arcykapłańskie, otoczony aniołami śpiewającymi pieśni pochwalne. Na znak pojednania Boga z ludzkością cudowny blask rozpostarł się nad ziemią. Aniołowie przewodzili małej trzódce, która Chrystusowi się została, aż przed tron Księcia Apostołów. Ci dobrzy, żarliwi chrześcijanie złożyli Mu pokorny hołd, wielbili Boga i dziękowali Apostołowi, że ich osłaniał od poważnego zepsucia, że Kościół Chrystusowy podtrzymał i zachował, nie dopuszczając do skażenia go przez błędne zasady światowe. Następnie obierano nowego papieża. Kościół był znowu odnowiony, także i zakony, domy chrześcijańskie podobne były klasztorom. W taki sposób objawił się w jednym mgnieniu oka wspaniały tryumf Kościoła katolickiego".
Wiadomo, że Elżbieta miewała też wizje bardzo symboliczne. Zazwyczaj dotyczyły one przyszłości Kościoła. Taki oto przekaz otrzymała 10 grudnia 1815 roku. Zobaczyła kogoś na wzór czcigodnej damy, która ponoć symbolizowała Kościół. Fragmenty objawienia przytaczamy za jedną z publikacji Amadeusa Voldbena.
"Zważaj na Moją sprawiedliwość i sama osądź swoją sprawę«. Wtedy (owa dama - przyp. aut.) zbladła i poczęła zdejmować z siebie wszystkie ozdoby. Oto jak trzej Aniołowie, wykonawcy Bożych dekretów, odbiorą jej stroje chwały. Czcigodna dama, sprowadzona do skromnego stanu, poczuje, że siły ją opuszczają, zachwieje się, jakby miała upaść. Pan na to nie pozwoli, przyda jej nowych sił i wzniesie głowę znakomitej matrony. Ta zaś zasmucona i zupełnie załamana z powodu zaniedbania swoich synów, zda się przebywać w głębokich ciemnościach. Wówczas Pan otoczy ją swoją chwałą i przekaże jej coś ze swego splendoru [...]. Wyśle tedy potężne promienie światła w cztery strony świata, dokonując zadziwiających cudów. Mieszkańcy ziemi, oślepieni tym jaśniejącym blaskiem i jakby przebudzeni z głębokiego snu, podniosą się i pozostawiając mrok swych błędów - pobiegną w stronę światła Ewangelii, wyznając wiarę w Chrystusa. W końcu zbiją się w tłum wokół znakomitej damy, która zda się teraz piękniejsza i bardziej szacowna niż przedtem".
Zaledwie trzy lata później Elżbieta ujrzała kolejną zdradę wobec Kościoła. Wspominała o tym, że to kler będzie głównym zdrajcą, starającym się za wszelka cenę pogrążyć Kościół Rzymski. Opisywała tę wizję takimi słowy:
"Widziałam niewierność pewnych kapłanów, którzy zamiast podtrzymywać Kościół, zdradzają go, kierując się fałszywymi zasadami świata i względami doczesnej polityki. Straszliwe herezje kalające za naszych dni świat, sprzeczne ze świętą Ewangelią".</field>
  </doc>
  <doc>
    <field name="id">114</field>
    <field name="title">kuba-rozpruwacz-byl-okultysta</field>
    <field name="datawydarzenia">9 listopada, 1888 r, w 1888, 7 sierpnia, 31 sierpnia, w 1886, w 1916</field>
    <field name="miejsce">w Kabale, przed Edwardsem, w Whitechapel, w Szpitalu Londyńskim</field>
    <field name="description">125 lat temu w londyńskiej dzielnicy Whitechapel siał terror legendarny Kuba Rozpruwacz - niezidentyfikowany do dziś sprawca morderstw tak bestialskich, że trafiły one do kronik kryminalistyki. Analizując poszlaki, niektórzy badacze doszli do zaskakujących wniosków odnośnie jego tożsamości. Czy możliwe jest, że Rozpruwacz, mordując prostytutki, składał ofiarę nadprzyrodzonym mocom? I dlaczego śledztwo nie przyniosło skutków, mimo że domniemany sprawca mógł być w rękach policji?
9 listopada 1888 r., koło 10:30 przed południem, inkasent Thomas Bowyer zapukał do 25-letniej prostytutki i pijaczki, Mary Jane Kelly, która od pół roku zalegała z czynszem. Ponieważ nie odpowiadała, wszedł do środka przez wybite okno, znajdując na łóżku potwornie okaleczone zwłoki. Organy z rozdartych trzewi morderca porozkładał wokół ciała. Twarz była zmasakrowana nie do poznania. Patrząc na stan ofiary śledczy nie mieli wątpliwości, czyja to robota. Dokonał tego "demon z Whitechapel", igrający z policją sadysta, Kuba Rozpruwacz (ang. Jack the Ripper).
Panika w burdelach
Jego pseudonim zapisał się w historii kryminalistyki, mimo że na tle innych seryjnych morderców dorobek miał raczej "skromny". Podczas gdy Luis Garavito czy Pedro López zamordowali ponad 100 osób (a podejrzewano ich o 300-400 zabójstw), zbrodniarzowi z londyńskiej dzielnicy Whitechapel przypisano pięć tzw. kanonicznych ofiar. Były to plebejki w średnim wieku trudniące się prostytucją.
Pod koniec XIX w. Whitechapel było wylęgarnią patologii. W przeludnionych slumsach kwitł bandytyzm i nierząd, a domy uciech wyrastały jeden po drugim. Według policyjnego cenzusu, w 1888 r. w dzielnicy "działało" aż 1200 prostytutek. Ryzyko było wliczone w ich profesję. Przykładowo, 7 sierpnia wspomnianego roku ktoś zadźgał niejaką Marthę Tabram. Blady strach padł jednak na trudniące się procederem damy, kiedy 31 sierpnia ktoś poderżnął gardło 43-letniej Mary Ann Nichols.
Nie było to zwyczajne morderstwo. Prostytuująca się alkoholiczka została napadnięta niedaleko Szpitala Londyńskiego. Morderca porozcinał jej powłoki brzuszne. 8 dni później w podobny sposób zabita została Annie Chapman (ur. 1841), z którą oprawca postąpił jak rzeźnik, a ciało porzucił w bramie. Kobietę widziano po raz ostatni jak o 5:30 rano rozmawiała z człowiekiem o ciemnej karnacji, w kapeluszu, jaki nosił słynny Sherlock Holmes. To najprawdopodobniej był on - Kuba Rozpruwacz.
"List z nereczką"
Gdy rozeszła się wieść o zbrodniach, Londyn ogarnęła "rippermania", którą podsycała prasa. Sprawca był na tyle bezczelny, że wysyłał listy do śledczych i gazet. W korespondencji z Central News Agency podpisał się jako Jack the Ripper, sam nadając sobie pseudonim. Kolejny list, zatytułowany "Z piekła", adresowany do George’a Luska - szefa Straży Dzielnicy Whitechapel, mówił: "Panie, wysyłam Ci połówkę nerki jednej z kobiet. Zakonserwowałem Panu jedną część, a drugą sobie usmażyłem i zjadłem. Pyszna była. […] Złap mnie, jeśli potrafisz!".
List (pełen błędów) zawierał pudełeczko z fragmentem narządu, który pochodził prawdopodobnie od Catherine Eddowes (ur. 1842) - czwartej ofiary Rozpruwacza. Nad jej pokrwawionym fartuchem znaleziono jeszcze coś - wykonany kredą napis głoszący: "Żydzi nie są ludźmi, którzy nie będą winieni za nic". Hasło, choć niegramatyczne i pisane z błędami, sugerowało opinii publicznej, skąd wywodzi się winowajca. Ponieważ nastroje w wiktoriańskim Londynie były silnie antysemickie, komisarz stołecznej policji, Charles Warren, nakazał zatrzeć napis, bojąc się pogromu.
Służby nie siedziały jednak z założonymi rękoma. Policja sądowa i metropolitarna zatrzymała ok. 80 podejrzanych. Ponieważ Kuba wykonywał zdecydowane cięcia, pojawiły się opinie (podzielane ponoć przez królową Wiktorię), że mógł być z zawodu lekarzem bądź rzeźnikiem. Nie zgadzał się z tym autor "portretu psychologicznego" zabójcy, chirurg Thomas Bond, według którego winny był prostym człowiekiem bez wiedzy anatomicznej: "Mordercze impulsy mogły rozwinąć się u niego z manii o charakterze religijnym, która mogła lec u podstaw wszystkiego" - pisał.
Kuba czarnoksiężnik?
Czy Bond miał rację wspominając o religijnych motywach w działalności "wampira z Whitechapel"? Pisarz Ivor Edwards - autor "Czarnoksięskich rytuałów Kuby Rozpruwacza" (2001) - uznał, że klucz do umysłu mordercy tkwi w miejscach, gdzie zostawiał ofiary. Po przeanalizowaniu akt doszedł on do wniosku, że cztery lokalizacje układały się w krzyż, a pięć w symbol "Vesica piscis" (tzw. rybi pęcherz - nachodzące na siebie okręgi, na przecięciu tworzące migdałowaty kształt). Pełni on ważną rolę w wielu tradycjach mistycznych i ezoterycznych, m.in. w Kabale, staroegipskiej świętej geometrii, a także chrześcijaństwie, gdzie za jego pomocą przedstawiano aureolę. Był to również symbol żeńskich narządów rodnych. Ale to nie wszystko.
- Odkryłem, że łącząc lokalizacje związane z morderstwami, otrzymamy dwa trójkąty równoboczne - święty symbol w doktrynach okultystycznych, wykorzystywany m.in. przez czcicieli Szatana - podsumował Edwards w rozmowie z The Guardian.
Argumentował, że wszystko układało się w całość: symbol kobiecości i mordowane prostytutki, krzyż i krwawe profanacje oraz wycinanie narządów dla potrzeb rytualnych świadczyły, że Kuba Rozpruwacz rzeczywiście mógł parać się czarnoksięstwem. Na długo przed Edwardsem zauważyli to również inni, w tym legendarny mag i okultysta, Aleister Crowley (1875-1947), który w chwili wybuchu "rippermanii" był nastolatkiem. To on odnotował potem, że morderca porzucał ciała w nieprzypadkowych miejscach.
W scenariuszu brakowało tylko sprawcy. Choć Kuby Rozpruwacza nigdy nie zidentyfikowano, istniał poczet podejrzanych, wśród których (prócz lokalnych bandytów) były osoby pochodzenia polskiego, jak Seweryn Antonowicz-Kłosowski - golibroda i truciciel z Whitechapel, czy pochodzący z ziem polskich Żydzi, Aaron Kośmiński i John Piser. Nie znaleziono jednak obciążających ich dowodów. Londyńska prasa miała swoje typy. Wśród nich była dziwaczna persona - domniemany medyk, okultysta i dziennikarz, Robert D’Onston Stephenson (1841-1916), który podczas fali morderstw leżał w szpitalu w Whitechapel…
Szemrany pacjent i świece z tłuszczu
Ze zdjęcia Stephensona patrzy dostojna wąsata postać. Ten autor okultystycznego dzieła "Sekretna doktryna", w okresie gdy ginęły prostytutki, leczył się w Szpitalu Londyńskim z bezsenności i neurozy. Co najciekawsze, to Stephenson był autorem pierwotnej hipotezy o satanistycznych motywacjach Kuby Rozpruwacza. Podzielił się nią na łamach Pall Mall Gazette w artykule pod wymownym tytułem "Kim jest demon z Whitechapel? (Według kogoś, kto uważa, że wie)", gdzie twierdził, że znikające z ciał organy mogły być wykorzystane do ceremonii ofiarnych.
Stephenson został wkrótce zatrzymany, ale z braku obciążających dowodów, wypuszczono go. Istniały jednak przesłanki mogące świadczyć o jego winie. Dwie znajome z Londynu (pasjonatki nauk tajemnych) znalazły w jego kufrze poplamione krwią ubrania. Miał on również przechowywać świece z ludzkiego tłuszczu. Ponadto w prywatnych rozmowach czynił dziwne dygresje. Po zamordowaniu piątej ofiary Kuby, miał oświadczyć: "On więcej nie zaatakuje. Czy wspominałem, że go znam?".
Przeszłość mężczyzny również budziła sporo kontrowersji. Jego żona zaginęła w niewyjaśnionych okolicznościach w 1886 r. Choć nie ustalono, co się z nią stało, Stephenson uważał się za wdowca (najwyraźniej był pewien, że kobieta nie wróci). Ivor Edwards zauważył również pewną zbieżność między ofiarami z ludzi w tradycji magicznej Afryki Zachodniej, a atakami w Whitechapel. Co więcej, okazało się, że Stephenson podróżował po Czarnym Lądzie w poszukiwaniu wiedzy tajemnej!
Czy okultysta-żonobójca wykorzystał swój pobyt w szpitalu jako alibi, by mógł nocami, niepilnowany, wymykać się na ulice i brać odwet na prostytutkach za zarażenie go wstydliwą chorobą? Mimo tak brzmiących podejrzeń, niczego mu nie udowodniono i Stephenson zmarł w 1916 r. w wieku 75 lat.
Opinia publiczna nie mogła pogodzić się z brakiem rezultatów dochodzenia. Pojawiły się nawet teorie spiskowe, że Kuba Rozpruwacz musiał być kimś bardzo wysoko postawionym, dlatego sprawie "ukręcono łeb". Fałszywych tropów, listów i innych zawiłości było więcej, podobnie jak zabójstw prostytutek. Kubie przypisano pięć z jedenastu morderstw w Whitechapel. Co z pozostałymi? Czy D’Onston Stephenson dokonał ich ku czci sił ciemności? A może to nie on był winowajcą?
Kuba Rozpruwacz - niezależnie jak się nazywał - tak dobrze zagrzebał się w mule historii, że jego tożsamość na zawsze pozostanie w sferze domniemań. Choć już dawno dołączył do swoich ofiar w zaświatach, przeraża to, że ziemia wciąż nosi wiele jego klonów.</field>
  </doc>
  <doc>
    <field name="id">115</field>
    <field name="title">kurs-cudow</field>
    <field name="datawydarzenia">21 października, 1965 r, 9 lutego, 1981 r, w 1999</field>
    <field name="miejsce">w Piśmie Świętym, w Columbia University, w Nowym Jorku</field>
    <field name="description">Czy ktoś słyszał może o "Biblii XXI wieku"? Tak w pewnych środowiskach New Age nazywana jest księga Kursu Cudów. Ma ona jakoby służyć "psychoterapii duchowej", zawiera 365 lekcji (po jednej na każdy dzień roku), a ich celem jest zmiana myślenia i powrót do szeroko rozumianej miłości…
Zastanawiające jest, dlaczego pewne neopogańskie czy też satanistyczne grupy nazywają swe księgi Biblią? Tym bardziej że prezentowane w nich treści są przeciwieństwem Prawdy Objawionej, zawartej w Piśmie Świętym. Chodzi jedynie o zwykły marketing, czy też o sztuczne dodanie im jakiegoś wyższego autorytetu? A może wszystko po trochu?
Piekło iluzją ego
Mimo ewidentnych różnic między satanistyczną "Biblią Szatana" i "Kursem Cudów", uderza w nich jedno zastanawiające podobieństwo. Obie te księgi starają się przekonać czytelnika, że piekła nie ma.
Anton Szandor LaVey (autor "Biblii Szatana" i założyciel Kościoła Szatana) twierdzi, że: "Nie istnieją niebiosa pełne chwały i piekło, w którym smażą się grzesznicy". Natomiast w "Kursie Cudów" czytamy, że "piekło jest złudną iluzją wytworzoną przez ego i w rzeczywistości nie istnieje".
O ile obie te księgi są jednomyślne co do tego, że piekła nie ma, to już "Biblia XXI wieku" nieba nie odrzuca. Więcej, czytamy tam, że w zasadzie poza niebem nie ma życia - jest tylko iluzja. Wszystko, co nas otacza, jest tylko iluzją, realnie nie istnieje.
W "Kursie Cudów" Boga przedstawia się jako kochające wszystkich Źródło Wszystkiego. Nikogo On nie potępia, ale "(…) każdego obdarza swoją miłością i mocą, widząc w nim, bez względu na to, co zrobił, swoją umiłowaną Kreację".
Wewnętrzny nauczyciel odpowie
Początki "Kursu Cudów" sięgają 21 października 1965 roku, kiedy to Helen Schucman - uważająca się za ateistkę profesor psychologii klinicznej w Columbia University w Nowym Jorku - usłyszała wewnętrzny głos, wyraźnie jej nakazujący: "To jest kurs cudów. Notuj, proszę". Schucman była przekonana, że ów głos należy do samego Jezusa. Z czasem zaczęła zadawać temu "głosowi" pytania, polemizowała z nim, a nawet kwestionowała treść niektórych jego przekazów. Co więcej, ów głos udzielał jej osobistych wskazówek i rad dotyczących m.in. odpowiedniego ubioru (np. w którym sklepie powinna kupić buty). Helen Schucman przez siedem lat spisywała te przekazy. W ten sposób powstał "Kurs Cudów", który został przetłumaczony na wiele języków. Schucman zmarła 9 lutego 1981 roku.
Głównym celem "Kursu Cudów" jest nawiązanie kontaktu z tajemniczym "wewnętrznym nauczycielem". Jak owa księga przekonuje: "Po ukończeniu Kursu student pozostanie pod opieką Wewnętrznego Nauczyciela, który nie pozostawi żadnego pytania bez odpowiedzi i powie mu, co czynić, by przybliżyć czas uniesienia przez Boga Jego Syna do Siebie".
Niejaka Moira Noonan, która przed swoim nawróceniem na katolicyzm była przez długie lata znanym medium w amerykańskim światku New Age, również się tym kursem fascynowała. Później jednak, gdy przejrzała, powiedziała wprost: "Ten kurs jest szatańskim szyderstwem wobec wszystkich ludzi".
"Szatan nie istnieje"
Osobiście z Kursem Cudów zetknąłem się już w 1999 roku. Znajoma prosiła mnie, bym porozmawiał z jej dorastającym synem, gdyż od pewnego czasu jest zaniepokojona jego podejrzanym zachowaniem. Kiedyś sprzątając jego pokój, natknęła się na komputerowe wydruki "Kursu Cudów". Burzliwa rozmowa z synem na ten temat nic nie dała, a raczej tylko pogorszyła ich wzajemne relacje. Chłopak całkowicie zamknął się w sobie, a ona postanowiła szukać pomocy na zewnątrz.
No proszę - pomyślałem - wystarczy dziś przepracować odpowiedni kurs i już można czynić cuda, jak Jezus! Poprosiłem ją o podrzucenie mi kilku kartek wydruku tego kursu, bym mógł, choć pobieżnie, się z nim zapoznać. Lektura dostarczonych naprędce materiałów okazała się nie tak "wesoła", jak zdawał się sugerować ich tytuł. Pamiętam, że zaniepokoiłem się ich pseudochrześcijańską i miejscami okultystyczną treścią. Dlatego też byłem ciekaw, jak głęboko chłopiec wszedł w te tematy. Dotrą jeszcze do niego moje argumenty? Czy aby nie jest już na taką rozmowę za późno?
Przyjechał. Od początku nie ukrywał, że jest tu tylko dla "świętego spokoju", żeby nie czepiali się rodzice. Jak łatwo było przewidzieć, moje argumenty do niego nie trafiały. Był kompletnie na nie zamknięty. Wiedział lepiej!
W pewnym momencie zagadnąłem: - Czy udało ci się przeżyć jakieś wizualizacje? - "Kurs Cudów" wspomina o takich możliwościach. Nieco zaskoczony pytaniem, po chwili zawahania, potwierdził. Przyznał, że kiedy samotnie medytował w swoim pokoju, poczuł, że ktoś go obserwuje. Gdy otworzył oczy, zobaczył stojącą koło siebie postać, która po chwili zniknęła. Innym razem ta postać miała go obserwować z góry, spod sufitu.
- Nie bałeś się?, drążyłem dalej.
- Pierwszy raz się nieco przestraszyłem, jednak Kurs uczy, że to tylko iluzja, materializacja energii. Tych osób tak naprawdę nie ma.
- A może to, co widzisz, to nie energia, tylko zły duch, Szatan?, nie ustępowałem.
- Szatan nie istnieje! To tylko relikt średniowiecza, uśmiechnął się ironicznie.
Postanowiłem postawić wszystko na jedną kartę i zagrać va banque.
- Nie istnieje? Jeśli tylko zechcesz, to udowodnię Ci, że się mylisz. W pobliskiej rudzkiej parafii pw. św. Wawrzyńca jest osoba opętana i możemy się z nią spotkać podczas poniedziałkowej modlitwy grupy charyzmatycznej, na którą uczęszcza…
- Dobrze, skwitował moją propozycję nieodłącznym uśmiechem. - No to do poniedziałku!
Poniedziałek
W poniedziałkowy wieczór weszliśmy do przykościelnej salki. Charyzmatycy byli zatopieni w modlitwie uwielbienia. Jedna z osób stojąca nieco z tyłu, zaczęła się nagle nienaturalnie skręcać, wić. Z jej ust wydobywał się niski, przerywany cichym, lecz zarazem szyderczym śmiechem głos, mówiący coś w nieznanym mi języku. Na ten widok, stojący obok mnie młody niedowiarek, ironicznie się uśmiechnął. W tym samym momencie opętany spojrzał na niego zimnym, ostrym i zarazem gwałtownym spojrzeniem. Pod wpływem tego spojrzenia, uśmiech dosłownie zastygł na wyraźnie przerażonej twarzy chłopca.
Po zakończonych modlitwach opętany "wrócił do siebie", chociaż miał jeszcze zauważalne problemy z mówieniem (wcześniej, podczas manifestacji Złego, mówił płynnie). Mój młody towarzysz podszedł do niego i dłuższą chwilę ze sobą poważnie rozmawiali. Ta rozmowa musiała dać chłopcu sporo do myślenia, bo w drodze powrotnej nie odezwał się już do mnie ani słowem, a po lekceważącym uśmiechu nie było śladu…</field>
  </doc>
  <doc>
    <field name="id">116</field>
    <field name="title">lalaurie-mansion-przeklenstwo-nicolasa-cage-a</field>
    <field name="datawydarzenia">1831 r, 10 kwietnia, 1834 r, w 1997, 2007 r, 2009 r</field>
    <field name="miejsce">w Nowym Orleanie, w Dzielnicy Francuskiej, w St, w Stanach Zjednoczonych</field>
    <field name="description">Wiara w nawiedzone miejsca jest tak samo stara jak i wiara w duchy. Każdy budynek, w którym miało miejsce morderstwo czy samobójstwo lub gdzie rozgrywały się ludzkie dramaty wzbudza niepokój. A co, jeśli w jednym domu, w niezwykle okrutny sposób torturowano i zamordowano wiele osób? Taką właśnie historię skrywa uroczy budynek w Nowym Orleanie.
Patrząc na niego trudno podejrzewać, że właśnie tu mieszkała jedna z najokrutniejszych kobiet - seryjnych morderców - madame Marie Delphine LaLaurie.
Madame LaLaurie trzykrotnie wychodziła za mąż. W 1831 roku, wraz z ostatnim mężem - doktorem Louisem LaLaurie, kupili spory dom w Dzielnicy Francuskiej w Nowym Orleanie. Stopniowo rozbudowując i modernizując dom państwo LaLaurie przygotowali w nim pomieszczenia dla swoich niewolników. Dom szybko stał się popularnym miejscem spotkań miejscowej elity towarzyskiej. Gospodyni urządzała wystawne przyjęcia. Żaden z gości nie wiedział o rozgrywającym się na poddaszu domu dramacie - to właśnie tam urocza pani domu urządziła sobie swoją prywatną salę tortur, w której przetrzymywała przykutych do ścian niewolników. Wprawdzie uwagę gości zwracał mizerny wygląd służby uroczej Madame oraz fakt, że panowała wśród niej wyjątkowa rotacja, a córki gospodyni były karcone za dokarmianie wybiedzonych służących, jednak nikt nie podejrzewał, jakie piekło LaLaurie zgotowała swoim niewolnikom. Po mieście krążyły plotki dotyczące okrucieństwa Madame. Ktoś posunął się nawet do wysłania do LaLaurie Mansion prawnika, który zbadać miał sytuację w domu. Nie znalazł on jednak dowodów na winę kobiety. Plotki podsycała opowieść o młodej niewolnicy, którą za drobne przewinienie Madame zrzuciła z dachu.
10 kwietnia 1834 roku w domu Madame wybuch pożar. Wywołała go obawiająca się swojej pani kucharka. Kiedy przybyła pomoc, sąsiedzi weszli do domu, by ratować dobytek państwa LaLaurie. Strażak dotarł aż na poddasze i usłyszał dochodzące z niego krzyki, płacz i jęki. To, co zobaczył przeraziło go do reszty. Właśnie wtedy tajemnica ostatniego piętra LaLaurie Mansion wyszła na jaw. Część z niewolników jeszcze żyła, a część już nie. Ciała zmarłych znajdowały się w różnym stopniu rozkładu. Przykute do stołów osoby poddawano medycznym eksperymentom, które były prawdziwie bestialskie. Przerażony tłum rzucił się w pogoń za uciekającą rodziną LaLaurie. Udało jej się zbiec i jej dalszy los jest nieznany. Niektórzy twierdzą, że wyjechała do Francji, jednak podobno jej nagrobek znaleziono w St. Louis.
Rozwścieczony tłum zdemolował LaLaurie Mansion. Przez wiele lat dom stał opuszczony, jednak w końcu został odremontowany. Kupił go ekscentryczny Jules Viginie. Po dwóch latach zmarł. Jego ciało znaleziono w pomieszczeniu, w którym panował ogromny bałagan. Podobno dom był pełen drogich antyków i wszędzie pochowane były torby z pieniędzmi. Mimo tych plotek, mało było chętnych do poszukiwania w domu skarbów. Kolejny właściciel zamienił go na mieszkania dla włoskich emigrantów. Jeden z nich opowiadał, że został zaatakowany przez młodego, ciemnoskórego mężczyznę, który miał ręce i nogi skute łańcuchami. Po ataku mężczyzna po prostu rozpłynął się w powietrzu. Duch samej gospodyni gonił z batem dzieci nowych mieszkańców. Pewnej nocy jedna z matek obudziła się i zobaczyła, ze jej pociecha ma wciśniętą w buzię zwiniętą skarpetkę. Emigranci w pośpiechu opuścili nawiedzony dom.
Potem urządzono w nim bar, jednak jego właściciel ciągle opowiadał, że towar w magazynach każdej nocy oblewany jest śmierdzącą cieczą. Później kolejno znajdowały się tam szkoła dla dziewcząt, konserwatorium, sklep meblowy i w końcu budynek mieszkalny. Wszyscy, którzy przebywali w tym miejscu zgodnie powtarzają opowieści o jego nawiedzeniu. W domu, szczególnie z poddasza, słychać płacz, krzyk oraz jęki torturowanych i konających niewolników. Wiele osób widziało ducha młodej dziewczyny uciekającej po dachu. Krąży opowieść o tym, jak zjawa Madame LaLaurie usiłowała udusić w domu pewnego ciemnoskórego mężczyznę. Pod podłogą domu odnaleziono szkielety pochodzące z czasów krwawych morderstw Madame. Na dziedzińcu domu znajdowano zabite zwierzęta. Na schodach słychać dzwonienie łańcuchów. Czasem chodzą po nich duchy potwornie okaleczonych niewolników. Drzwi i okna w domu same otwierają się i zamykają. Meble przesuwają się, wiele osób czuło też dotknięcia niewidzialnych rąk. W górnych oknach rezydencji czasem zobaczyć można migające światła, a nawet upiornego ducha pani domu.
Jeszcze inna legenda głosi, że nawiedzony jest także wiszący w domu portret Madame. Został on namalowany w 1997 roku przez nowoorleańskiego artystę - Ricardo Pustanio. Wkrótce okazało się, że obraz jest przeklęty. Ludzie bardzo źle czuli się w jego obecności. Obraz często z hukiem spadał ze ściany, słuchać było dochodzące z niego szepty i westchnięcia. Właściciel obrazu przestraszył się na tyle, że zwrócił go autorowi. Obecnie obraz znajduje się w prywatnej kolekcji. Jego nowi właściciele nie chcą komentować plotek na temat jego nawiedzenia.
W 2007 roku za 3,5 mln dolarów dom kupił amator mocnych wrażeń - aktor Nicholas Cage. Twierdził, ze w domu przebywa 6-7 duchów, uparcie odrzucał też pomoc oferowaną przez różnych egzorcystów. Sam Cage nie planował spać w nawiedzonym domu i nie wyrażał zgody na to, żeby nocował tam ktokolwiek inny. Zaraz po tym zakupie spadła na niego klątwa ubóstwa. W błyskawicznym tempie stracił wszystkie swoje oszczędności. Winił za ten fakt menadżera, nietrafione inwestycje oraz dom, w którym działy się dziwne rzeczy. W 2009 roku dom został zajęty przez komornika i wystawiony na licytację. Jednak żadna osoba prywatna nie zdecydowała się na jego zakup i przeszedł on na własność banku.
Historia Madame Delphine LaLaurie i jej praktyk jest przerażająca. Opisy znalezionych w czasie pożaru ofiar są wyjątkowo drastycznie. Niektórzy twierdzą, że Dephine brała udział w eksperymentach męża, inni twierdzą, że mąż po prostu przymykał oko na “hobby” małżonki. Niewątpliwie to, co robiła Madame budzi przerażenie i każe zastanowić się nad jej zdrowiem psychicznym. Liczba zabitych przez nią ofiar szacowana jest na 100 osób. 100 osób, które zmarły w piekielnych mękach. Trudno dziwić się, że ludzie obawiają się LaLaurie Mansion. Takie miejsce musi budzić trwogę i można podejrzewać, że nie wszystkie dusze opuściły swoje miejsce kaźni. Czy to faktycznie najbardziej nawiedzony dom w Stanach Zjednoczonych? Prawdopodobnie tak. Nie tylko z powodu błąkających się po nim potępionych dusz, ale przede wszystkim z powodu tego, co się w nim działo.</field>
  </doc>
  <doc>
    <field name="id">117</field>
    <field name="title">latajacy-zakonnik</field>
    <field name="datawydarzenia">17 czerwca, 1603 r, 19 marca, 1628 r, 4 października, 1630 r, 19 września, 1663 r, 24 lutego, 1753 r, 16 lipca, 1767 r</field>
    <field name="miejsce">przed Madonną, na Mszę, w Asyżu, na Józefa, w Ossimo</field>
    <field name="description">17 czerwca 1603 roku w małej wiosce Kupertyn w południowych Włoszech przyszedł na świat chłopiec. Ponieważ mieszkanie jego rodziców z powodu długów zajęte było przez poborcę podatkowego, dziecko narodziło się w stajni. Rodzice dali mu na imię Giuseppe - Józef.
Życie chłopca nie było łatwe. Od najmłodszych lat cierpiał na chorobę określaną przez współczesnych mu gangreną lub wrzodem. Schorzenie to było ciężkie i bolesne. Liczne operacje nie pomagały.
Pewnego dnia matka chłopca, Franceschina, namaściła chore miejsca oliwą z wiecznej lampki, która paliła się przed Madonną w świątyni parafialnej. Wówczas nastąpiło natychmiastowe, cudowne uzdrowienie. To Boże działanie naznaczyło życie chłopca i związało go z Panem.
Dzieciństwo
W szkole Józef nie był dobrym uczniem, co nie znaczy, że się nie uczył czy lenił. Nie potrafił przyswoić sobie wiedzy, której wymagali od niego nauczyciele. Długie godziny spędzone w szkole, wystawiana na próbę cierpliwość nauczycieli i profesorów, a także wynikająca z miłości surowość rodziców sprawiły, że Józef edukację szkolną, bez większego rezultatu, zakończył bardzo szybko.
Bardzo chętnie chodził natomiast do kościoła. Mógł tam przesiadywać godzinami, wpatrzony w obrazy Maryi, świętych i tabernakulum umieszczone w głównym ołtarzu. Matka szybko zauważyła, że jej syn umiłował Pana Jezusa i podsunęła mu myśl, by - jeśli pragnie i czuje potrzebę serca - wstąpił do zakonu i oddał się Bogu. Tak też się stało.
Trudne początki
Za wskazaniem matki Józef poprosił o przyjęcie do zakonu kapucynów i zaczął pełnić posługę brata świeckiego. Niestety, nie trwało to długo. Szybko został stamtąd wydalony i uznany za niezdatnego do życia we wspólnocie. Nazwany "bratem Niezdarą", niebawem opuścił zakon.
Po krótkim czasie pobytu w domu podjął kolejną próbę. Tym razem poprosił o przyjęcie do wspólnoty zakonu franciszkanów konwentualnych. W zakonie zachował swe chrzcielne imię. Na początku był bratem zakonnym, który zajmował się różnymi pracami na terenie klasztoru. Jego wiara i miłość do Pana Jezusa Eucharystycznego oraz Matki Bożej zostały dostrzeżone przez wyższych przełożonych, co sprawiło, że został on skierowany na nauki przygotowujące do przyjęcia w przyszłości sakramentu kapłaństwa.
Latający kapłan
Pierwszą Mszę św. odprawił Józef 19 marca 1628 roku w kościele klasztornym. Zakonnik, kapłan, spowiednik - był niezwykle oddany modlitwie i służbie drugiemu człowiekowi. I nic by w tym nie było nadzwyczajnego, gdyby nie pewne zdarzenie, które nastąpiło w uroczystość św. Franciszka z Asyżu, założyciela zakonu.
Oto rankiem 4 października 1630 roku, jak co dzień, o. Józef udał się do ołtarza, by sprawować Mszę. W czasie podniesienia wraz ze świętą Hostią zakonnik uniósł się w powietrze. Zaczął lewitować. Zdarzenie to było widziane przez zakonników mieszkających w klasztorze i uczestniczących w tej Eucharystii.
Lewitacje zdarzały się od tego czasu bardzo często i trwały od kilku do kilkudziesięciu minut. Współbracia byli zdumieni i przestraszeni. Wierni przybywający do kościoła na Mszę św. widzieli w o. Józefie wyjątkowego człowieka, niemal świętego.
Wieść o latającym zakonniku rozniosła się po całych Włoszech i trafiła do Rzymu. Żywo na te nowinki zareagowało Święte Oficjum - ówczesny Trybunał Inkwizycyjny. Jego wysłannicy przybyli do klasztoru, rozmawiali z o. Józefem, obserwowali go i uczestniczyli we Mszy św. przez niego celebrowanej. Efektem tej wizyty było skierowanie go do klasztoru Sacro Convento. Przygotowano dla zakonnika niską celę, by nie mógł się unosić w powietrzu. Zabroniono mu także odprawiania Mszy w obecności ludu.
Józef w swoim posłuszeństwie, które ślubował Bogu i przełożonym zakonnym, przeniósł się do Asyżu. Przeprowadzkę tę potraktował nie jako zesłanie, ale jako dar Niebios - by mógł być bliżej św. Franciszka, w którego ślady przecież poszedł.
Walka z Szatanem
Życie w Asyżu nie było jednak piękne, łatwe i przyjemne. Tam, gdzie Pan Bóg objawia swoją chwałę, obdarowuje nadzwyczajnymi darami i łaskami, tam pojawia się i Szatan, który przychodzi i doświadcza człowieka.
Jeden z biografów Józefa, niejaki Bernini, pisał: Demony nieustannie dręczyły Józefa w Asyżu - czy to wewnętrznymi pokusami, czy też zewnętrznymi, napadając na niego i chłoszcząc go.
Józef nie mógł w ciągu dnia przychodzić do miejsca, gdzie znajdował się grób św. Franciszka, gdyż było tam wielu ludzi, a on wypełniając nakaz Świętego Oficjum, musiał przebywać w ukryciu. Przychodził więc wieczorami. Pewnego razu, gdy modlił się przy grobie świętego, usłyszał, że ktoś idzie przez kościół, głośno stąpając po posadzce w podkutych blachą butach. Wraz ze zbliżaniem się tej osoby gasły światła w świątyni. W pewnym momencie nieznajomy rzucił się na Józefa, powalając go na ziemię i dusząc. Józef wezwał wstawiennictwa św. Franciszka i wtedy zapaliły się lampy, a napastnik zniknął. Nie na długo.
Innego dnia, modląc się wieczorem w kościele, Józef zobaczył idącą w drewnianych chodakach postać, ubraną w zgrzebny płaszcz i trzymającą w ręku różaniec. Gdy Józef ją pozdrowił, myśląc, że to inny zakonnik, postać zrzuciła płaszcz, odsłaniając swoje koźle nóżki. Demon ścisnął Józefa, dusząc go, a po chwili z wielkim krzykiem zniknął, wyrażając swoje niezadowolenie z obecności zakonnika w tym klasztorze.
Inny razem z celi, gdzie mieszkał Józef, dały się słyszeć krzyki i dziwne odgłosy. Zaniepokojony współbrat, sąsiad Józefa, pobiegł po przełożonego. Gdy razem zapukali do drzwi celi, otworzył im Józef, uspokajając, że nic się nie stało: to tylko był Szatan, który szukał zaczepki. Na pytanie, jak sobie z nim poradził, zakonnik odpowiedział, że wziął stułę i kilkakrotnie uderzył nią Szatana, który przyjął postać stworzenia. Po dotknięciu świętym przedmiotem, diabeł zniknął.
Kiedyś Józef został poproszony listownie o pomoc kobiecie dręczonej przez demona. Przełożony klasztoru skierował go do tej posługi i Józef udał się do opętanej. Długo modlił się, prosząc dla niej o łaskę uwolnienia. W pewnym momencie został przez nią spoliczkowany. Wówczas wziął kartkę z prośbą o pomoc, przysłaną do klasztoru, rzucił ją na opętaną i zawołał: Panie, zabierz to zło! W tym momencie Szatan uciekł od kobiety. Zakonnik pytany, jak to się stało, odpowiedział: Uczyniłem to pod posłuszeństwem.
Pewnego razu Józef udał się do miejscowości Cascia, aby uwolnić od demona inną niewiastę. Dostał pozwolenie przebywania poza klasztorem przez 10 dni. Kiedy przyjechał na miejsce, kobieta zachowywała się normalnie, nie było widać śladu Złego. Dziesiątego dnia wieczorem ujawnił się w kobiecie Szatan, wiedział bowiem, iż zakonnik nie może już dłużej być poza klasztorem. Modlitwy o uwolnienie trwały długo. Jednak pod koniec dnia Malatasca - bo tak Józef nazywał Szatana - z wielkim krzykiem wyszedł z kobiety. W życiu o. Józefa było jeszcze wiele innych sytuacji, w których spotkał złego ducha.
Po doświadczeniach, jakim Józef został poddany przez Święte Oficjum, i sprawdzeniu, że jego nadzwyczajny dar lewitacji pochodzi od Pana Boga, zakonnik został skierowany do klasztoru w Ossimo. Tam spędził resztę swego ziemskiego życia. Po poradę duchową przybywał do niego sam papież, a także kardynałowie, kapłani i wielcy świeccy tego świata: królowie, książęta, możnowładcy. Pośród nich także książę, a późniejszy król Polski, Jan Kazimierz.
Józef zakończył swoją ziemską pielgrzymkę w nocy z 18 na 19 września 1663 roku w Ossimo. Chwała i kult pobożnego franciszkanina spowodowały, że 24 lutego 1753 roku papież Benedykt XIV ogłosił go błogosławionym, a 16 lipca 1767 roku papież Klemens XIII zaliczył go do grona świętych Kościoła.
Święty Józef z Kupertynu jest patronem uczniów, studentów i zdających egzaminy.
W Kościele wspomina się go 19 września, w dniu jego narodzin dla nieba.</field>
  </doc>
  <doc>
    <field name="id">118</field>
    <field name="title">lekarz-z-powolania</field>
    <field name="datawydarzenia"></field>
    <field name="miejsce"></field>
    <field name="description">Kazimierz pracował w szpitalu jako chirurg. Tam też umarł. Wcale jednak nie przerwał wtedy swojej pracy...
Historia ta dzieje się na dwa lata przed wybuchem II wojny światowej, ale zdecydowanie mogłaby dotyczyć czasów współczesnych.
Dwaj głowni bohaterowie to lekarze chirurdzy. Wiekowy, doświadczony Kazimierz i jego młodszy kolega Stanisław. Pan Kazimierz był bardzo szanowany za profesjonalizm i życzliwość okazywaną pacjentom. Po śmierci żony nieco zdziwaczał, w wyniku czego spędzał więcej czasu w szpitalu niż w domu. Pewnego razu jedna z pielęgniarek dość niefortunnie zażartowała, że jak tak dalej pójdzie, to doktor umrze w pracy. Słowa te okazały się prorocze. Kiedy przyjaciele i współpracownicy towarzyszyli Kazimierzowi w ostatniej drodze, Stanisław przebywał za granicą. Pojechał na zaproszenie swojego profesora z czasów studenckich. W klinice, którą profesor zarządzał, przeprowadzano pionierskie jak na tamte czasy operacje. Kiedy Stanisław szczęśliwie wracał do kraju, na dworcu czekała na niego ciotka Pela. Wyobraźcie sobie skrzyżowanie Hanki Bielickiej z postacią Natalii - gospodyni księdza Mateusza z popularnego serialu. Jednym słowem osobowość nader wyrazista. Pelagia opiekowała się siostrzeńcem, dbała o jego mieszkanie i odzież oraz ustawicznie swatała z "odpowiednimi pannami". Tonem nieznoszącym sprzeciwu zakomunikowała: dzwonili ze szpitala, tramwaj się wykoleił, jest wielu rannych, każdy chirurg na wagę złota, dorożka czeka, walizki sama odwiezie do domu. Stanisław zdążył jedynie powiedzieć "dzień dobry".
Dojechał do szpitala, gdzie praktycznie z marszu zajął się pacjentami. Operował wiele godzin, w życiu jeszcze nie był tak skrajnie zmęczony. Szczególnie dużo czasu poświęcił młodej dziewczynie, której noga była złamana w kilku miejscach. Dziewczyna rozpaczała, bo za kilka miesięcy miała stanąć na ślubnym kobiercu. Stanisław dał jej słowo, że jako panna młoda zatańczy na swoim weselu. Wreszcie, po ostatnim zabiegu, oddalił się i zdrzemnął w pokoju lekarskim. Nagle poczuł, że ktoś energicznie szarpie go za ramię. Usłyszał głos Kazimierza - "ty tu śpisz a pacjentka się pogorszyła".
Stanisław zerwał się na równe nogi i pobiegł za starszym kolegą, którego widział w całej okazałości. W stronę sali, gdzie przebywała wcześniej operowana dziewczyna, spieszyła również pielęgniarka. Kiedy problem został zażegnany, lekarz powiedział: "Dobrze, że mnie Kazik obudził". Pielęgniarka lekko pobladła i uświadomiła mu, jak się sprawy mają. Lekarz był bardzo zakłopotany, zwłaszcza, że wcześniej kpił z wojennych opowieści Kazimierza. Stary medyk często wspominał o duchach zmarłych żołnierzy, którzy odwiedzali go w lazarecie. Kilka miesięcy później, podczas nocnego dyżuru Stanisław przyznał się innemu koledze do swojej "przygody z Kazikiem" i rozważał, jakie to figle płata mózg ludzki po wpływem zmęczenia. Odpowiedź zadziwiła go: "Ja też Kazia widziałem, był ze mną na sali operacyjnej, gdzie energicznie zganił mnie za brak precyzji podczas zabiegu. Staszek, to są rzeczy niezbadane, nie ma co udawać chojraka, siostry mówią, żeby za Kazia mszę zamówić, bo one również go widziały".
Tak też się stało, odprawiono mszę, w której uczestniczyło wiele osób z personelu medycznego szpitala. W niedługim czasie uwagę Stanisława przykuła urocza córka aptekarza, z którą spotkanie zaaranżowała niestrudzona swatka Pelagia. Życie toczyło się swoim rytmem, a Kaziu definitywnie przestał "wspierać" kolegów. Zresztą, kto by się wtedy skupiał na dobrej, choć zagubionej duszyczce. Na świat wypełzały okrutne demony wojny przeczuwając krwawą ucztę. One pochłaniały całą uwagę i niestety również energię ludzką.
Źródło: biuro-duchow.blog.onet.pl</field>
  </doc>
  <doc>
    <field name="id">119</field>
    <field name="title">lotnicze-archiwum-x</field>
    <field name="datawydarzenia">1962 r, 23 grudnia, 1953 r, 21 października, 1978 r, 1948 r, 7 stycznia, 8 września, 1970 r, w 2009, 2 sierpnia, 1947 r, 1998 r</field>
    <field name="miejsce">w Sault Ste, na King Island, w Normandii, na Szetlandach</field>
    <field name="description">Zaginięcie malezyjskiego Boeinga z 239 osobami na pokładzie przypomniało o istnieniu spraw tworzących "lotnicze archiwum X". Obejmuje ono m.in. przypadki z udziałem cywilnych i wojskowych pilotów, którzy zaginęli w niewyjaśnionych okolicznościach podczas spotkań z UFO. Niektórzy dosłownie przepadli bez echa, a ich rodziny nigdy nie doczekały się stosownych wyjaśnień…
Pasjonaci lotnictwa wiedzą, że śledztwa w sprawie katastrof samolotów wymagają drobiazgowości i cierpliwości. Często mały defekt maszyny lub drobna pomyłka załogi mogą prowadzić do tragedii. Jednak co, gdy wina leży po stronie czynników "nie z tego świata"? Znane są historie pilotów, którzy zniknęli bez wieści podczas prób rozpoznania i przechwycenia UFO. W niektóre z nich trudno uwierzyć.
Jak kamień w wodę
Dziś o podobnych przypadkach słyszymy rzadko, ale jeszcze wiele lat po II wojnie światowej zdarzało się, że samoloty znikały w niewyjaśnionych okolicznościach. Nierzadko były to loty pasażerskie. W 1962 r. nad Zachodnim Pacyfikiem przepadł Lockheed L1049 ze 102 osobami na pokładzie, co pociągnęło za sobą największą akcję poszukiwawczą na tym akwenie. Jej fiasko tłumaczono tym, że maszyna prawdopodobnie wybuchła w powietrzu, a jej kawałki rozproszyły się na dużym obszarze.
Okoliczności innych katastrof były jednak bardziej "nietypowe".
23 grudnia 1953 r. myśliwiec F-89 Scorpion z bazy lotniczej Kinross zaginął w okolicach śluzy Soo w rejonie Wielkich Jezior, na granicy USA i Kanady. Za sterami siedział pilot por. Felix Moncla (ur. 1926), którego wysłano na rozpoznanie niezidentyfikowanego obiektu wykrytego przez radary w Sault Ste. Marie (Michigan). Towarzyszył mu radiooperator, ppor. Robert L. Wilson.
Przebieg ostatnich chwil ich życia pozostaje tajemnicą. Kontrolerzy, śledząc ruch UFO i nadlatującego ku niemu F-89 zauważyli, że w pewnym momencie na ekranie radaru zlały się one w jeden "punkt". Myśleli, że Moncla przeprowadził maszynę nad lub pod obiektem, ale zaraz potem podniesiono alarm. UFO i samolot zniknęły z radaru, najprawdopodobniej zderzając się ze sobą. Grupa poszukiwawcza nie znalazła jednak wraku ani ciał.
Śmierć Moncli wywołała konsternację w prasie, głównie z powodu niejasnego stanowiska Sił Powietrznych USA (USAF), które podawały sprzeczne informacje odnośnie przyczyn katastrofy. Oficjalny raport określał ścigany obiekt jako "nieznany", choć pojawiły się niepotwierdzone spekulacje, że mógł to być zbłąkany kanadyjski samolot C-47 lub DC-3.
Oficjalnie uznano, że maszyna spadła do Jeziora Górnego po tym, jak Moncla zemdlał za sterami, jednak mjr Donald Keyhoe (1897-1988) - pilot, znawca lotnictwa, menadżer legendarnego Charlesa Lindbergha, a także badacz UFO, powołując się na nieoficjalne źródła twierdził, że F-89 zderzył się z "latającym spodkiem": "Doszło do tego nad jeziorem, z dala od brzegu, jakieś 100 mil od Sault Ste. Marie i 70 mil od Keewenaw Point. Tak szybko, jak to było możliwe, wysłano samoloty poszukiwawcze nad Jezioro Górne. Po bezowocnej całonocnej akcji dołączyły do nich łodzie, a kanadyjscy i amerykańscy lotnicy przeczesywali teren. […] Ale śladów po zaginionych, ich maszynie czy dziwnym obiekcie nie odnaleziono" - pisał w książce "The Flying Saucer Conspiracy" (1955).
Ćwierć wieku później, 21 października 1978 r. nad Cieśniną Bassa doszło do jeszcze bardziej tajemniczego incydentu. Młody pilot, Frederick Valentich (ur. 1958), relacjonował na żywo kontrolerowi Steve’owi Robey’owi obserwację dziwnego obiektu, który krążył wokół jego samolotu: "Zdaje mi się, że widzę duży samolot. Nie potrafię ustalić, jaki. Przeleciał 1000 stóp nade mną. […] To jednak nie jest samolot. Jak mnie mija widać, że jest podłużny. Tylko tyle widać. Teraz krążę, a on unosi się nade mną. Ma zielone światło. Jest metaliczny, ma lśniące poszycie" - przekazał Valentich.
Kilka chwil później spanikowany doniósł, że silnik jego Cessny 182L zaczął się "dusić". Później nastąpiło 17 sekund ciszy, w której Robey słyszał dziwne odgłosy podobne do „ocierania metalu o metal” (nie było słychać krzyku ani głosu pilota). Potem kontakt urwał się. Kiedy Valentich o wyznaczonej porze nie zjawił się na King Island, która była celem jego podróży, na poszukiwania wysłano dwa samoloty rozpoznawcze P-3 Orion. Nie przyniosło to skutku, a szeroko zakrojoną akcję kontynuowano jeszcze przez tydzień. Po dwutygodniowym śledztwie Australijski Departament Transportu wydał oświadczenie, że przyczyny wypadku pozostają niewyjaśnione, a pilot prawdopodobnie "poniósł śmierć".
Jedna z hipotez mówiła, że Valentich mógł ukartować swoje zniknięcie (w co nie wierzyła rodzina) albo popełnił błąd w pilotażu lub nawigacji. Hipoteza, że jego Cessna leciała do góry nogami, a zdezorientowany pilot obserwował swoje odbicie w wodzie, nie znalazła uznania wśród ekspertów od lotnictwa. Także Robey był przekonany, że Valentich naprawdę widział coś dziwnego: "Był tym wyraźnie zaniepokojony, jakby zszokowany" - stwierdził.
Śmierć w pogoni za UFO
Nieco zapomnianą sprawą z lotniczego "archiwum X" jest przypadek kpt. Thomasa Mantella (ur. 1922). W 1948 r. ten młody, ale doświadczony amerykański pilot, bohater lądowania w Normandii, zginął wysłany na rozpoznanie UFO przelatującego nad stanami Kentucky i Ohio. Obiekt widziany był m.in. przez policjantów i personel dwóch wojskowych lotnisk we wczesnych godzinach popołudniowych, 7 stycznia.
"Tuż przed zniknięciem obiekt mocno obniżył pułap, zostając w tej pozycji przez ok. 10 sek., a potem bardzo szybko wzniósł się na pierwotną wysokość, która wynosiła 10 tys. stóp" - wspominali obserwatorzy z lotniska Lockbourne (Ohio). Jakiś czas później na rozpoznanie wysłano cztery P-51 Mustang z Obrony Powietrznej Kentucky. Za sterami jednego z nich siedział kpt. Mantell.
Według niektórych źródeł opisał on UFO jako "wielkie i metaliczne". Jego towarzysze zeznali później, że również mieli je w zasięgu wzroku, ale nie mogli dostrzec szczegółów. To, co stało się potem można zrekonstruować w oparciu o akta śledztwa prowadzonego przez USAF. Mantell miał wznieść się na 7600 metrów, gdzie prawdopodobnie (nie mając zapasu tlenu) zemdlał. Jego maszyna straciła nośność i o 15:18 roztrzaskała się na terenach między Kentucky a Tennessee. Czym był ścigany obiekt UFO, nie ustalono (choć pojawiły się pogłoski, że chodziło o "testowy balon pogodowy").
O dreszcz może przyprawiać historia kpt. Roberta Schaffnera (ur. 1941) - amerykańskiego pilota, który w ramach wymiany z Królewskimi Siłami Powietrznymi (RAF) trafił do bazy Binbrook, gdzie stacjonowały jednostki szybkiego reagowania. Nocą 8 września 1970 r. postawiono je w stan gotowości na wieść o dziwnym obiekcie wykrytym przez radar na Szetlandach, który poruszał się z prędkością 630 mil/h, gwałtownie zmieniając w locie kierunki i wysokość.
"O 22:06 kpt. William Schaffner […] wystartował z bazy Binbrook, by przechwycić niezidentyfikowany obiekt. Leciał myśliwcem Lightning o numerze XS894 wyposażonym w dwa pociski Red Top. Nakazano mu utrzymywać wysokość 6000 stóp i przy prędkości 530 mil/h kierować się wzdłuż wybrzeża Whitby" - pisał ufolog Kevin Randle w książce "Alien Mysteries, Conspiracies and Cover Ups" (2013). Dodawał, że gdy pilot zbliżył się do UFO okazało się ono mieć kształt stożka emitującego rażące niebieskie światło.
Potem łączność radiowa z Schaffnerem urwała się. Inna wersja mówi, że na chwilę przed katastrofą odezwał się mówiąc, że mu niedobrze, a wskaźniki w samolocie "szaleją". Niedługo potem jego Lightning wpadł do Morza Północnego. Wrak zlokalizowano po miesiącu. Wydobyto go trzy miesiące później w dość dobrym stanie. Problemem był jednak brak ciała pilota w kokpicie. Wydawało się, że Schaffner jakby wyparował ze swojego fotela. Powinien tam być, bo nie zdołał się katapultować.
Dokumentacja katastrofy została utajniona, a rodzinie zabitego nie ujawniono szczegółów. Zrodziło to wiele kontrowersji i teorii spiskowych zakładających m.in., że pilot mógł… zostać uprowadzony przez obcych. Jednak w 2009 r., w ramach akcji odtajnienia akt na temat spotkań z UFO, które latami zbierał brytyjski MON, wyszło na jaw, że według śledczych Schaffner prawdopodobnie utonął, próbując wydostać się z samolotu.
"Nie ma przesłanek, by sądzić, że pilot napotkał jakiś niezidentyfikowany pojazd ani by za tym tragicznym wypadkiem stała obserwacja UFO" - stwierdzały ministerialne dokumenty. RAF ustalił, że Schaffner zginął podczas lotu ćwiczebnego w konsekwencji własnego błędu. Nie wiadomo jednak, dlaczego przez prawie cztery dekady akta jego sprawy były uznawane za ściśle tajne.
Bywało też, że przypadki uznawane za tajemnicze, po latach znajdowały nieoczekiwane wyjaśnienie. Tak było z zaginięciem Avro Lancastriana 3 o nazwie Star Dust, nad którym na prawie pół wieku zawisła zasłona tajemnicy, po tym jak 2 sierpnia 1947 r. zniknął na trasie z Buenos Aires do Santiago de Chile. Ostatnie dwa komunikaty odebrane od załogi stanowiło nic nie znaczące słowo "Stendec", które próbowano rozszyfrowywać na różne sposoby. Pojawiły się przypuszczenia, że z maszyną mogło stać się coś bardzo dziwnego, jednak Star Dust nie został porwany przez UFO ani nie zniknął w czasoprzestrzennej wyrwie. W 1998 r. dwaj wspinacze odnaleźli jego fragmenty na stokach góry Tupungato w argentyńskich Andach.</field>
  </doc>
  <doc>
    <field name="id">120</field>
    <field name="title">madonna-z-lasow</field>
    <field name="datawydarzenia">roku 1855, 9 września, 1909 r</field>
    <field name="miejsce">na Jej, w Le Pailly, w Chartres, w Gray, w Pre, w Gray
Był, przed Nią, w Niej</field>
    <field name="description">Matka Najświętsza nie ukazała się Ojcu Lamy’emu z naglącym orędziem dla ludzkości. Przyszła, by powiedzieć mu to, co ważne na jego drogach do wieczności. Francuski kapłan zachował swe spotkania z Maryją w tajemnicy - pewne ich szczegóły miały zostać upublicznione dopiero po jego śmierci.
Dlaczego więc zajmują nas te objawienia? Nie tylko dlatego, że dają nam okazję głębszego wglądu, jak wyglądają "zupełnie-prywatne spotkania z Maryją". Choć… przyznajmy, że jest to rzecz zajmująca. Jest i drugi, ważniejszy, powód. W swych objawieniach udzielonych Ojcu Lamy’emu Matka Boża przekazała mu - znów "prywatnie" - wiedzę o nas, o naszym świecie, o naszej przyszłości. Ten kapłan jest najbardziej znany ze swych apokaliptycznych proroctw, które powtarza za Maryją. Dobrze je zapamiętał…
Ciekawe: przed wybuchem pierwszej wojny światowej co niedziela mówił o nich z ambony swego parafialnego kościoła. Każdej niedzieli wzywał do pokuty i nawrócenia, tłumacząc, że tylko w ten sposób świat uniknie wielkiej wojny. Ale jego parafianie śmiali się z proboszcza, że wciąż na nowo powtarza to, co już słyszeli.
Dopiero gdy wybuchła "wielka wojna", zaczęli mówić: O, gdybyśmy wtedy go posłuchali… Ale jeśli nie ogłosi się, że wypowiadane słowa pochodzą z nieba, mimo swej oczywistości, nie dotkną ludzkich serc. Może właśnie dlatego Matka Najświętsza nieustannie przychodzi na ziemię? By można było w sprawach oczywistych powoływać się na Jej - nie kaznodziei - autorytet?
Nieznany
Chociaż żył stosunkowo niedawno, nie wiemy o nim wiele. Tak głęboko skrył się w swym szarym, prostym życiu - życiu bez szczególnych wydarzeń, poza wizytami z nieba. Te jednak dokonywały się w wymiarze innym niż kolorowa karuzela świata. Nie usuwały z jego życia szarości. A może nawet jej potrzebowały? Może i tu obowiązuje ewangeliczna reguła, którą ujawniła Najświętsza Maryja Panna w swym Magnificat: że Bóg ma zwyczaj spoglądać na uniżenie, że wywyższa pokornych?
Fakty zewnętrzne
Jean Edouard Lamy. Co o nim wiemy? Był francuskim kapłanem. Urodził się w roku 1855 w Le Pailly, we Francji, i przeżył 76 lat. Jego biskup powiedział: Mam w swej diecezji nowego Proboszcza z Ars. Oglądał wizje przeszłości i przyszłości, spotkał się na terenie objawień z Jezusem, Maryją, św. Józefem, aniołami. Nawet... z Lucyferem. Założył Zgromadzenie Sług Jezusa i Maryi, zbudował kaplicę Matki Bożej z Puszczy, w czasie pierwszej wojny światowej opiekował się tysiącami żołnierzy i innych chorych. Nazywano go księdzem "zbieraczy szczurów" - chuliganów, dzieci ulicy z Troyes i La Courneuve. Był 30 lat proboszczem. Nieustannie odmawiał różaniec, a sen zabierał mu z doby tylko dwie godziny. Podczas spowiedzi czuł zapachy grzechu, nawet jeśli penitent obficie używał perfum. Regularnie rozmawiał ze swym aniołem stróżem, czynił cuda, wygłaszał proroctwa.
Wszystko zawdzięczał Matce Najświętszej. Jak sam powiedział o darze prorokowania: Najświętsza Panna była na tyle dobra, by uchylić dla mnie róg zasłony, która zakrywa przed nami przyszłość…
Dzieje ducha
Ważniejsze jest to, co działo się w ukryciu jego serca. Wiemy, że już jako dziecko modlił się nocami, klęcząc przed figurką Maryi Niepokalanej, którą dostał od matki. Ta ostatnia, kiedy zauważyła jego conocne długie czuwania, upomniała go: Ależ moje dziecko. Matka Najświętsza nie prosi o aż tak wiele. Jednak mały Jean wiedział, że miłość daje więcej niż to, o co się prosi.
Pierwszą mistyczną wizję miał w wieku lat dziesięciu. Na szczycie wzgórza ukazał się mu baranek z krzyżem. Spoglądał w kierunku jego rodzinnego Le Pailly. Kiedy jesteś dzieckiem, nic cię zbytnio nie dziwi - tłumaczył potem.
Sens tego objawienia jest nam nieznany. Przyszły kapłan uważał, że był to dobry znak, towarzysząca mu tego dnia Nanette - jego siostra - miała z kolei złe przeczucia… To jedno z objawień, których sens pozostał niezrozumiały. Może Ojciec Lamy go znał, wziął go jednak ze sobą do grobu. Nikt też go o niego nie zapytał, nakazał bowiem swemu powiernikowi, hrabiemu Paulowi Biverowi: Nie opowiadaj tej historii, aż przejdę przez most. Miał na myśli śmierć. A może po prostu uważał, że to objawienie było dedykowane tylko i wyłącznie jemu? Albo miał je pojąć dopiero w godzinie śmierci? Miała to być dlań pomoc w "przejściu przez most"?
Maryja po raz pierwszy
Oddajmy głos Ojcu Lamy’emu:
Gdy mowa o Matce Bożej, ukazała mi się Ona z dłońmi złożonymi jak [na figurach] Niepokalanego Poczęcia (…). Miałem małą figurkę Matki Bożej Notre-Dame-de-Sous-Terre z Chartres (Maryję z podziemnej kaplicy w katedrze w Chartres), o której jeszcze przed erą chrześcijańską druidzi opowiadali profetyczną legendę. Zrobiłem małą procesję, idąc z figurką pod linią drzew topoli. (…) Śpiewałem Jej litanie. Ukazała mi się nad gałęziami topoli, niemal na wierzchołku, bardzo wysoko, z głową pochyloną, spoglądająca na mnie. (…) Była tam przez całą litanię…
Lamy sądził, że to miraż, który zdarza się czasem w pobliżu wody albo w górach. Dalej śpiewał litanię, jakby nic się nie wydarzyło. Wspomina: Byłem tylko dzieckiem. Pomyślałem sobie: "Mam nadzieję, że Matce Najświętszej podoba się bycie między gałęziami topoli". Potem usiadłem pod jednym z drzew, odmówiłem różaniec i zasnąłem. Matka Boża zajęła się moimi krowami, bo kiedy się obudziłem, wszystkie były przy mnie.
W głębi serca pamiętałem to wydarzenie. Sama Maryja przypomniała mi je, kiedy objawiła mi się w Gray: "Widziałeś mnie w Pre-Jacquot".
Objawienia w Gray
Był 9 września 1909 roku. Lamy był już kapłanem. Miał zwyczaj pielgrzymować do Sanktuarium w Gray. Wspomina:
Chodziłem do Gray niemal co roku, a proboszcz z Violot był ze mną. Dali mi ładny ornat przygotowany dla prałata, który miał przyjść, ale nie przybył. Zacząłem odprawiać mszę. Abbe Lemoine był w głębi kaplicy po prawej, na klęczniku, który stoi tam do tej pory. Nagle ukazała mi się Matka Najświętsza, a w tej samej chwili pojawił się diabeł. (…) Matka Boża zeszła z góry, w majestacie i wielkiej chwale, tak łagodnie, tak łagodnie. Była w płomieniach światła. Jej chwała przechodziła przez wszystko. Przez świece, kielich, szaty liturgiczne i mnie samego, jak słońce przechodzące przez wodę. Jak daleko sięgała ta chwała? Musisz wiedzieć, czym jest chwała Boża, gdy rozmyślasz, co On daje swym najukochańszym stworzeniom. Ona była jak słońce. Nigdy nie ujrzałem jej końca.
Ojciec Lamy wie, że dostąpił szczególnej łaski. Maryja okazywała mu swą czułą miłość, więcej - dała mu słyszeć swój głos!
Zeszła z góry, ręce miała złożone. Miała na twarzy delikatny uśmiech i pozwoliła mi usłyszeć swój głos. Kiedy rozłożyła dłonie, wydawało się, że wokół Niej poruszyło się powietrze.
A może wspomniany uśmiech był znakiem Jej wiedzy o przyszłości, a w konsekwencji swego rodzaju lekceważenia Szatana, który był tylko małym pionkiem nie mogącym niczego zmienić w zaplanowanej przez Boga grze? Potwierdza to wymiana zdań, jaka w tym momencie następuje między Niepokalaną a demonem:
Najpierw wymieniła kilka słów z demonem. Zstępując z góry powiedziała do Lucyfera, który ukazał się za Nią: "Czy to ty?".
Rozpoczyna się zdumiewający dialog:
(Lucyfer): "Mam pozwolenie od Ojca".
"Więc niech tak będzie" - odpowiedziała Matka Boża.
A za chwilę, jakby go przepytywała: "Wiesz, jak być posłusznym Ojcu?". Nie odpowiedział, ale ja czułem się wbity w proch. (…) Powtarzałem sobie: "Mam dobrą obronę". Ona mówiła. Zadawała mi pytania. (…) Z każdym poruszeniem pojawiała się mała burza błysków. (…). Prawą ręką, by przywrócić mi odwagę, dała mi po matczynemu znak: "No, mów". Powiedziałem w duchu: "Jeśli jesteś Najświętszą Maryją Panną, pokaż mi". Odrzekła: "Jestem Matką Boga". Kiedy bardzo łagodnie powiedziała: "Jestem Matką Boga", wydawało mi się, że serce moje topnieje. Nie wątpiłem w słowa Matki Bożej. Wierzyłem Jej, ale Ona przyszła w kiepskim towarzystwie.
Msza trwała. Kiedy nasz kapłan wypowiadał słowa "ut quibus beatae Virginis", skłonił się przed Nią. Ona skłoniła się ku mnie, z wielkim wdziękiem. Co za pokora, nawet w niebie!
To objawienie było spotkaniem z realną osobą, bo Ojciec Lamy ujrzał Jej postać odbitą w lusterku, a w pewnym momencie mały ministrant zapytał go: Ojcze, czy to jest Najświętsza Maryja Panna? Celebrujący mszę powiedział krótko: Nic nie mów, bo odejdzie.
Podczas objawienia Maryja zapowiedziała wojnę. Mówiła do mnie z macierzyńską tkliwością - o moim dzieciństwie. Powiedziała, że pragnie nowego zgromadzenia zakonnego. Z wielką mocą potępiła modernizm.
Wszystko było w Niej doskonałe (…). Jedyna figura, która Ją przynajmniej odrobinę przypomina to ta, gdzie udziela audiencji Katarzynie Laboure. Lamy mówił o rzeźbie znajdującej się nad bramą wejściową do klasztoru sióstr szarytek przy paryskiej Rue du Bac. To ta sama twarz - dodaje - chociaż Maryja nie miała takiego czoła.
Zapowiedź wojny światowej
Po odmówieniu "Credo" mówiła ze smutkiem o nadchodzącej wojnie: Rozpali się powoli. Zapali całą Europę. Zapali cały świat. Pięć milionów ludzi zginie, ale (zwróciła się do Lucyfera) mimo twych wysiłków wielu z nich zbawię. Znowu zaczyna się dialog Szatana i Maryi. Przejdą przez wąwóz Wogezów. Na to Najświętsza Maryja Panna: Nie, nie. Przejdą przez Belgię.
Lucyfer dodał: Obie strony są tak samo winne. Bo diabeł - wyjaśnia Ojciec Lamy - doskonale rozumie, czym jest wina.
Wówczas Maryja spojrzała na wizjonera. Dół kościoła wypełniała biała chmura, która się otworzyła. Znikły ściany, a Lamy ujrzał miasto i potężną rzekę. Myślę, że to był Belgrad - mówi kapłan. Potem Matka Boża ukazała mu wojenne obrazy. Było wiele miejsc, wiele wydarzeń, wiele krajobrazów.
Nim skończyło się widzenie, kapłan polecił Maryi opiekę nad swoją parafią. A Ona w szczególny sposób strzegła jej w czasie wojny. Przecież zapewniła: Będę opiekunką tych ziem.
Świat stał się puszczą
W tej samej chwili zniknęła wizja wojny, a na "scenie" pojawiły się drzewa. Znów Lucyfer: Nie mają niczego w tych krajach, niczego (…) żadnej pielgrzymki. Jesteś już nazywana Matką Bożą z Lourdes; będziesz się nazywała Matką Bożą z Lasów (Notre Dame des Bois). Wówczas Matka Najświętsza obróciła lekko głowę. Lamy poszedł za Jej wzrokiem i ujrzał barak oraz małą figurę. Dziewica (figura była brzydko zrobiona) rozciągała swój płaszcz, by nas chronić, a Dzieciątko błogosławiło ziemię.
Czy to zapowiedź tego, co nas czeka: upadku chrześcijaństwa, może nawet całej cywilizacji? Szatan ogłasza, że w "krajach" - mówi w liczbie mnogiej, a więc nie tylko o samej Francji - nie pozostanie nic z dawnych świętości. Jest pustka: nie mają niczego - cieszy się Lucyfer. Nie mają kościołów, nie mają klasztorów - religijna pustka.
A być może wizja lasów jest też zapowiedzią, że szatańskie "nic" trzeba rozumieć jeszcze szerzej? Że zniknie nasza cywilizacja… Sugerują to zapiski Ojca Lamy’ego, w których czytamy, że nie zachowa się wielu ludzi na świecie.
Ale Kościół i cywilizacja zostaną odbudowane, a początkiem nowego świata będzie kult Matki Najświętszej, który przetrwa w ukryciu… Kult Tej, która była ogłaszana od pięćdziesięciu lat przez kolejnych papieży, że jest "początkiem nowego świata". W nim klasztory znowu zakwitną i konwenty zakonne znowu będą pełne (…). Wiele dusz przyjdzie, by w nich zamieszkać - ogłasza Matka Najświętsza.
Ciekawe, że ta wizja znajduje potwierdzenie w historii. Już kilka razy chrześcijaństwo - prześladowane i zdawałoby się skutecznie uśmiercone - zostało przechowane w ukrytej pobożności maryjnej…
To nie była zjawa. To nie było widzenie! Ojciec Lamy bowiem wspomina, że w tym właśnie momencie, kiedy oglądał kaplicę Notre Dame des Bois, Matka Boża odsunęła się nieco, żeby przepuścić ministranta idącego w stronę ołtarza.
Nie zabiegaj o szczególne łaski
Możemy z podziwem i nutą zazdrości patrzeć na życie tego człowieka - może przede wszystkim na duchowe skarby, jakich nie skąpił mu Bóg. Ale Ojciec Lamy pozostawił nam ciekawą radę duchową. Musisz zapłacić wysoką cenę za duchowe łaski. Lepiej nie mieć żadnych; potem jesteś w całkowitych ciemnościach. Jeśli za tymi drzwiami byłaby Matka Najświętsza, nie prosiłbym Jej, by weszła. Za to wszystko trzeba zapłacić (…) moimi łzami serca, a potem łzami ciała.
Pokuty!
W czasach pierwszej wojny światowej Ojciec Lamy wołał o pokutę. Podobnie jak Anioł z Trzeciego Sekretu z Fatimy wołał trzykrotne: "Pokuty, Pokuty, Pokuty!".
Czasy, w których teraz żyjemy - mówił wizjoner, mając na myśli lata 1914-18 - są niczym w porównaniu z tym, co wkrótce zobaczycie (…). Jak nasz Pan musiał cierpieć! A jednak chrześcijanie wciąż szukają przyjemności!? (…) Pierwsza wojna światowa miała trzy przyczyny: bluźnierstwa, praca w niedzielę i desakralizacja małżeństwa. (…) Dziś jest zaledwie garstka pobożnych dusz.
Dodaje: Pokój będzie przywrócony światu, ale ja tego nie zobaczę. Minie wiele rzeczy, których końca ja nie ujrzę. (…) Świat będzie musiał być długo reewangelizowany. Będzie to praca dla całego pokolenia. (…) Lucyfer trzyma w rękach już ostatnią kartę: myśli, że zwycięstwo jest w jego rękach, ale się myli (…). Musimy ufnie się modlić pomimo jego hardości (…). Ludzie docenią jeszcze bardziej dobroć Najświętszej Maryi Panny.
Ale Ojciec Lamy przestrzega przed podporządkowaniem swego życia wizjom i objawieniom. Jest bardzo rzeczowy: W sprawach materialnych musimy zachować zdrowy rozsądek. Musimy być ostrożni w sprawach mistycznych. Dlaczego? Bo diabeł stoi za Matką Bożą: jeśli pozwolisz Jej przejść obok ciebie, znajdziesz się twarzą w twarz z diabłem.</field>
  </doc>
  <doc>
    <field name="id">121</field>
    <field name="title">magia-na-co-dzien</field>
    <field name="datawydarzenia"></field>
    <field name="miejsce"></field>
    <field name="description">"Weź zeszyt i długopis. Rozluźnij się, zrób kilka głębokich oddechów, a potem zastanów się, jakie jest twoje wyobrażenie "rzeczywistości" i natury istnienia. (...) Czy aby nie trzymasz się wierzeń/wyobrażeń, które, całkiem możliwe, że są nieścisłe? Czy niektórych z nich po prostu nie przyjąłeś w trakcie swojego życia bez poddawania ich w wątpliwość?".
Magia to nie tylko czarodziejskie mikstury i zaklęcia rzucane po to, by rozkochać w sobie mężczyznę. To także wywodzące się z dawnych tradycji rytuały pomagające zjednoczyć się ze światem, naturą. I, przede wszystkim, z samym sobą.
Książka "Magia na co dzień" autorstwa Tess Whitehurst to zebrane w spójną całość praktyczne porady dotyczące tego właśnie aspektu czarów - odzyskiwania wewnętrznej harmonii i dbania o nią każdego dnia. By czuć się ze sobą jak najlepiej, musimy zadbać nie tylko o swoje ciało, ale i o wnętrze. W tym celu warto pamiętać o higienie energetycznej, odpowiednich kąpielach ziołowych, ale i o pielęgnowaniu przestrzeni życiowej - własnego domu. Zdaniem Whitehurst najważniejszym krokiem na drodze do osiągnięcia wewnętrznej harmonii jest... posprzątanie bałaganu. I nie ma tu żadnej metafory. Chodzi właśnie o to - wyrzucanie śmieci, starych ubrań, niepotrzebnych bibelotów. Dalsze kroki są równie proste, a ich działanie natychmiastowe. Lepsze samopoczucie - gwarantowane!
Magia na co dzień - Tess Whitehurst
Wydawnictwo Studio Astropsychologii</field>
  </doc>
  <doc>
    <field name="id">122</field>
    <field name="title">mamma-rosa-z-san-damiano</field>
    <field name="datawydarzenia">1961 r, 30 października, 1966 r, 9 stycznia, 1967 r, 13 maja, 25 maja, 9 czerwca, 15 sierpnia, 12 września, 31 grudnia, 1969 r, 25 marca, 1970 r, w 1981</field>
    <field name="miejsce">na Facebooku</field>
    <field name="description">"Pogłębiajcie waszą wiarę, ponieważ nadchodzą straszne chwile. Widzicie w różnych częściach świata wiele wstrząsów, katastrof, trzęsień ziemi. Módlcie się, módlcie z wiarą, aby Wieczny Ojciec okazał wam litość."
W 1961 roku cztery dziewczynki z San Sebastian Garabandal rozpoczęły swoją mistyczną przygodę. Równolegle do tych natchnionych wydarzeń miały miejsce objawienia w niewielkiej miejscowości San Damiano. W historii dotyczącej cudów i wizji miasteczko zajmowało niezwykle ważną rolę. Dziś mówi się o nim zdecydowanie rzadziej, a szkoda. Wszystko zaczęło się zaledwie kilka kilometrów od Piacenzy, we wspomnianym już San Damiano za pośrednictwem prostej, niewykształconej kobiety.
Jak wynika z zapisków historycznych, Rosa Quattrini-Buzzini przez kilka lat, zaczynając od 1961 roku, miewała powtarzające się objawienia Najświętszej Maryi Panny, która przekazywała jej kolejne przestrogi dla ludzkości. Było to pewnego rodzaju nawoływanie do nawrócenia i opamiętania się, zanim będzie za późno. Wizje przybrały tak wielką regularność, że niemal tradycją stały się opowieści kobiety, którą miejscowi nazywali Mamma Rosa. Ponoć w każdy piątek wizjonerka przekazywała przybywającym do San Damino pielgrzymom, przesłania Matki Chrystusa.
Maryja ukazywała się Rosie wielokrotnie. Staraliśmy się wybrać najciekawsze fragmenty objawień, które możliwie najbardziej wyraziście pokazują profetyczny charakter słów Najświętszej Maryi Panny. Poniższe fragmenty przedstawiamy w porządku chronologicznym, wszystkie pochodzą z książki Amadeusa Voldbena "Nostardamus i inni".
30 października 1966 roku
Pojawią się liczne znaki na niebie, w dzień i w nocy, zanim nadejdą cierpienia.
9 stycznia 1967 roku
Błagajcie o wybaczenie Wiecznego Ojca, aby okazał litość i miłosierdzie, ponieważ straszne bicze są naprawdę straszliwe; do jakiego stopnia, nie potraficie sobie wyobrazić.
13 maja 1967 roku
Módlcie się [...], ponieważ idę z pochodnią światła i zatryumfuję nad całym światem, i Mój Syn przybędzie z Nowym Królestwem, i przyniesie pokój i miłość, spokój i radość w sercach.
25 maja 1967 roku
Świat z godziny na godzinę pogrąża się w zgubie [...], oni nie przyjmują Mojego zaproszenia.
9 czerwca 1967 roku
Kiedy nadejdzie godzina udręki, ciemności i płaczu, wznieście oczy ku niebu: wezwijcie Mnie słodkim Imieniem Matki, a przybędę, aby was uścisnąć i poprowadzić do niebiańskiej Ojczyzny.
15 sierpnia 1967 roku
Pogłębiajcie waszą wiarę, ponieważ nadchodzą straszne chwile. Widzicie w różnych częściach świata wiele wstrząsów, katastrof, trzęsień ziemi. Módlcie się, módlcie z wiarą, aby Wieczny Ojciec okazał wam litość.
12 września 1967 roku
Dla tych, co podtrzymywali wiarę, istnieje obietnica pomocy, ratunku, dająca wewnętrzną pewność. Przybywam do was [...]. Nie lękajcie się. Nie czekajcie, aż świat dotknie wojna dzika wyczerpująca, z której nikt nie wyjdzie cało.
31 grudnia 1969 roku
To Ja pragnę was ocalić, Ja, wasza Matka, wasza obrończyni, wasza nauczycielka, wasza wspomożycielka, tak bardzo was kochająca.
25 marca 1970 roku
Upadek ludów będzie rozpaczliwy, niezrozumiały dla człowieczego oka. Watykan pogrąży się w oszczerstwach, ale to, co przegniłe, padnie i narodzi się Nowa Era. Mój wielki płaszcz okryje wszystkich synów, którzy tak wiele wycierpieli.
Rosa Quattrini-Bazzini zmarła w 1981 roku. Z oficjalnych informacji wynika, że Kościół katolicki po dziś dzień nie zaakceptował ważności objawień z San Damiano. Mimo wielu relacji świadków i powszechnie znanej treści objawień, duchowieństwo nie uznaje wizji Mammy Rosy i podważa ich wiarygodność.
Zostań fanem Strefy Tajemnic na Facebooku</field>
  </doc>
  <doc>
    <field name="id">123</field>
    <field name="title">miasto-duchow</field>
    <field name="datawydarzenia">1500 r, w 1961, 2012 r</field>
    <field name="miejsce">w Muzeum Indyjskim, w Kalkucie, w Indiach, w Royal Calcutta, w Chinach</field>
    <field name="description">Najchętniej przesiadują w domu, tylko z rzadka wsiadają do pociągu, do wagonu trzeciej klasy. Bengalskie upiory lubią leniuchować na drzewach i wąchać ryby. W zaniedbanej Kalkucie znalazły swój raj na ziemi.
Nie tak dawno Kalkutę obiegła wieść o chłopcu, który uciekł z domu i spędził noc w towarzystwie liczącej sobie 4000 lat egipskiej mumii w Muzeum Indyjskim, budynku słynącym z tego, że jest nawiedzony. Lokalne media podchwyciły temat, a mieszkańcy miasta, zaniepokojeni faktem, że dziecko może być teraz opętane przez duchy, zaczęli domagać się od władz muzeum zwiększonych środków bezpieczeństwa. Atmosfera zrobiła się na tyle gorąca, że władze stanu Bengal Zachodni ogłosiły śledztwo w tej sprawie. – Sprawdziliśmy wszystkie nagrania z kamer telewizji przemysłowej i przekazaliśmy je policji – oświadczyła Tanuja Ghosh, geolożka zatrudniona w muzeum. – Oczywiście zdarza się, że nocą strażnicy słyszą rozmaite skrzypnięcia – to w końcu stary budynek. Ale ta historia o chłopcu została w całości zmyślona.
Wszyscy kochamy historie o duchach, lecz w Kalkucie, niegdyś stolicy Indii Brytyjskich, panuje najlepszy klimat do snucia opowieści o mrocznych, dziwacznych i nieziemskich zjawiskach. Czasopisma chętnie zamieszczają rankingi najbardziej nawiedzonych miejsc, seanse spirytystyczne mają tu długą historię i do grona swoich wielbicieli zaliczyły ukochanego syna tej ziemi, poetę i literackiego noblistę Rabindranatha Tagore. – Wiara w duchy jest tu głębiej zakorzeniona niż gdziekolwiek indziej w Indiach – zauważa Soumen Kotal, współzałożyciel Indyjskiego Towarzystwa Badań nad Zjawiskami Paranormalnymi, z siedzibą w Kalkucie. – To bardzo stare miasto i taka obowiązuje tu tradycja.
Jeśli Innuici stworzyli mnóstwo terminów na określenie śniegu, to Bengalczycy używają przynajmniej 15 słów szeregujących duchy zgodnie z przynależnością kastową, stanem cywilnym, stylem zachowania oraz losem, jaki spotkał zjawę zanim jeszcze przyjęła pozacielesną postać. Niektóre upiory wyglądają jak leśne sowy, inne uwielbiają jadać ryby albo chętnie ci coś ukradną. Miewają zniekształcone stopy skierowane palcami do tyłu, czasem krążą po świecie bez głowy. Niestety są i takie, co nie cofną się przed zwabieniem cię w śmiertelną pułapkę udając głos twojego kochanka.
– Najbardziej odpowiadają mi te bogate i przystojne duchy – powiedziała nam Aditi Basu Roy, reporterka z wydawanego w języku bengalskim dziennika ”Sangbad Pratidin”, a przy tym gorliwa wyznawczyni innego wymiaru. – Po tych zjawach bez głowy nie spodziewałbym się niczego dobrego, nawet jeśli opanowały sposób komunikowania się na migi.
Jej redakcyjny kolega reporter Debdutta Gupta szacuje, że nawet 70 proc. Bengalczyków wierzy w duchy. Tutejsze upiory najchętniej pozostają stale w tym samym miejscu, zamieszkując drzewa i stare domy. – Większość z nich nigdy nie podróżuje – zauważył. – Tylko nieliczne wsiądą czasem do pociągu, zazwyczaj do przedziałów dla trzeciej klasy.
Tutejsi przywołują wiele argumentów mających wyjaśnić, dlaczego akurat Kalkuta stała się ulubionym siedliskiem duchów. Niektórzy są zdania, że upiory upodobały sobie podupadłe budynki będące resztkami minionej świetności stolicy brytyjskiego Radżu. Inni przypominają o okresach wielkiego głodu, szalejących epidemii, jakie miały miejsce w tym regionie, oraz o licznych przypadkach tajemniczych zgonów. Racjonaliści dodaliby od siebie, że wszystkiemu winna jest bogata tradycja literacka tej ziemi, wyobraźnia jej mieszkańców i miejscowe upodobanie do gawędziarstwa. – Historie o duchach cieszą się taką popularnością, bo każdemu z nas w dzieciństwie powtarzano, że jeśli nie zjemy obiadu jak należy, to przyjdzie po nas zjawa – opowiada Harish Ramchandani, pracownik obsługi w Royal Calcutta Turf Club. – Jedyny upiór wałęsający się po okolicy nazywa się Johnnie Walker – żartuje kierownik Robin Corner, zajadając się lunchem w eleganckiej sali restauracyjnej klubu.
Dla składającej się w większości z hinduistów społeczności Indii, wierzącej w reinkarnację, duchy to nieszczęśliwe dusze uwięzione między przeszłym i przyszłym życiem z powodu swoich grzechów bądź grzechów popełnionych przeciwko nim. Garuda Purana, święty rękopis spisany między 3000 a 1500 rokiem p.n.e. wylicza 17 typów zjaw klasyfikując je ze względu na to, w jaki sposób stały się bezcielesnymi istotami: ich los jest nie do pozazdroszczenia, zważywszy że większość z nich czai się w miejscach naznaczonych przez “niegodziwość i hańbę”.
O fatalnej reputacji Muzeum Indyjskiego świadczą także historie o ciężkich krokach rozlegających się nocą po korytarzach gmachu, przypisywanych niespokojnym duszom bojowników o wolność tego kraju, więzionych tutaj przez brytyjskie władze na początku XX wieku. – Ludzie są gotowi zapłacić pokaźne sumy, byle tylko pozbyć się duchów ze swojego otoczenia – zauważa Chaitali Roy Chowdhury, zoolożka zatrudniona w muzeum. – Indie naprawdę są zacofanym krajem, przecież te fantastyczne opowieści to zwykłe bzdury. Wcale nie wierzę w duchy, chociaż tak, wierzę w niespełnione dusze.
Liczące sobie 200 lat muzeum, z kruszącymi się korynckimi kolumnami o wyblakłych barwach, w nie mniejszym stopniu niż za sprawą duchów cierpi z powodu rażącego zaniedbania. Ekspozycja dotycząca rdzennych kultur indyjskich przywołuje dane ze spisu w 1961 roku. (…) Wypchane figurki ptaków, kiedyś w bajecznych kolorach, straciły atrakcyjny wygląd, wystawione na wieloletnie działanie słońca. Na pustej szklanej gablocie smętnie wisi kartka: “Przekazane do zbiorów międzynarodowej wystawy w Chinach, 2010-2011”. Muzeum nie dysponuje odpowiednim sprzętem mogącym skutecznie śledzić upiorne stwory przechadzające się bądź nie po skądinąd upiornych korytarzach gmachu, dodaje szef ochrony Sumonto Roy. On również jest zdania, że historia o chłopcu nocującym w towarzystwie mumii jest wyssana z palca. Podobno dzieciak wyszedł z domu o 16.56, a przecież muzeum jest czynne tylko do 17, zwraca uwagę. – Jak ten chłopiec miałby się tu dostać? Przecież nie umie latać – stwierdza Roy. – Dziennikarzom zależało tylko na tym, by mieć gorącego newsa. Muszą przecież jakoś sprzedawać swoją gazetę.
Obok Muzeum Indyjskiego na liście najbardziej nawiedzonych miejsc Kalkuty figuruje jeszcze wiele innych rządowych gmachów pamiętających czasy imperium brytyjskiego: to tutaj odbywają się upiorne koncerty muzyki klasycznej i przyjęcia dla bezcielesnych gości. Ludzie powtarzają, że 236-letni budynek zwany Domem Pisarzy stał się ulubionym miejscem spotkań adeptów literatury, którzy umarli młodo. Jest jeszcze słynny fikus, w którego rozłożystych gałęziach upiory wprost uwielbiają leniuchować. I stacja metra Rabindra Sarovar, zwana nie bez powodu “Rajem samobójców”: o tutejszych upiorach mówi się, że najchętniej zajmują ostatnie wagony. Podobno 75 proc. wszystkich osób, które z własnej woli tracą życie pod kołami pociągów, decyduje się na ten dramatyczny krok na tej stacji.
Rozwój Kolkaty odbywał się mniej dynamicznie niż modernizacja Mumbaju, Bangalore czy New Delhi, może dlatego, że Bengalczycy z większą rezerwą odnosili się do inwestorów w ciągu 34 lat komunistycznych rządów. – Nasza wspaniała przeszłość i brak przyszłości może być powodem, dla którego duchom tak dobrze się tutaj żyje – konstatuje Aveek Sarkar, wydawca lokalnego “Telegrapha”. – Przypadła nam rola reliktu. Niestety.
Ostatnio jednak w mieście wyrastają jak grzyby po deszczu nowe centra handlowe, a już niebawem Kalkuta będzie miała pierwszą strefę luksusowych zakupów. W bengalskim hicie kinowym z 2012 roku, “Bhooter Bhabishyat” (Przyszłość duchów), reżyser i scenarzysta Anik Dutta zajął się tematem zjawisk paranormalnych, przedstawiając osaczone zjawy, pozbawione swoich naturalnych siedlisk, które muszą ratować się ucieczką szukając schronienia w kilku najstarszych budowlach miejskich. – Sądziły, że tam będą bezpieczne – opowiadał później Dutta. – Jednak do pracy zabrały się buldożery i duchy znowu straciły dach nad głową. Nie przygotowano dla nich alternatywy mieszkaniowej.
Dutta twierdzi, że bardzo boi się upiorów, choć w życiu żadnego nie spotkał. – I mam nadzieję, że nigdy nie będę miał tej przyjemności – szybko dodaje. Reporter Gupta, samozwańczy specjalista w dziedzinie seansów spirytystycznych, uważa, że duchy Kalkuty są dziś nieszczęśliwe, lecz nie stanowią zagrożenia. Może angielskie straszydła toczą walki, urządzają tańce i ogólnie są znacznie bardziej ekspansywne, za to duchy z Bengalu Zachodniego wolą życie rodzinne, gałęzie figowca i inne naturalne przystanie, najchętniej tam, gdzie dochodzi zapach ryb. – Bengalskie zjawy urządzają zloty, żeby wspólnie wąchać swoje przysmaki – uściśla Gupta. – Najbardziej odpowiada im zapach smażonych ryb, lecz nie z przyprawą masala.
Nawet jeśli Bengalczycy i przedstawiciele rasy kaukaskiej mają inne odcienie skóry, to swoim zjawom przypisują ten sam kolor. – Wszystkie są białe – zauważa Roy. Jeśli mamy duchy, to nie zabraknie też pogromców duchów. Kotal, z Towarzystwa Badań nad Zjawiskami Paranormalnymi, wnikliwie bada każdą sprawę “nawiedzenia”. W sierpniu 2012 roku zainteresował się upiorem przypominającym zmarłego kierowcę motocykla, który nocą zatrzymywał inne pojazdy. Poszukiwacz duchów stosuje podobno “techniki naukowe”, w tym paranormalną fotografię, termometry na podczerwień i detektory pola elektromagnetycznego, żeby skuteczniej tropić upiory. – Raz natrafiliśmy na niewytłumaczalne źródło dźwięku, lecz nie potrafiliśmy ustalić, czy są to odpowiedzi ducha – relacjonuje. – Jak dotąd nie udało mi się spotkać zjawy – przyznaje. – A jednak parę razy natrafiłem na obecność dziwnej energii.</field>
  </doc>
  <doc>
    <field name="id">124</field>
    <field name="title">miedwiediew-o-ufo</field>
    <field name="datawydarzenia">7 grudnia</field>
    <field name="miejsce">na Ziemi</field>
    <field name="description">"Prezydent Rosji, w chwili objęcia urzędu otrzymuje specjalną walizkę z kodami do uruchomienia broni jądrowej oraz specjalną teczkę opatrzoną klauzulą Ściśle tajne. Ta teczka w całości jest poświęcona przybyszom z obcych planet, którzy odwiedzili naszą Ziemię. Jednocześnie istnieje raport specjalnej jednostki, ściśle tajnej, która zajmuje się kontrolą przybyszy, znajdujących się na terytorium naszego kraju".
W piątek 7 grudnia 2012 premier Rosji Dmitrij Miedwiediew był gościem programu, w trakcie którego odpowiadał na pytania dziennikarzy z pięciu głównych kanałów telewizji rosyjskiej.
Po zakończeniu oficjalnej części spotkania, które było poświęcone wydarzeniom gospodarczym i politycznym kończącego się roku, doszło do bardzo interesującego zdarzenia. Premier Rosji dwukrotnie nawiązał do tematu UFO i obecności "Obcych" na Ziemi. Po raz pierwszy, tuż po zakończeniu rozmowy "na żywo" z dziennikarzami na antenie. Został do tego sprowokowany pytaniem, czy wierzy w nadchodzący koniec świata. Co ciekawe, był chyba przygotowany na takie pytanie, bo najwyraźniej mówiąc o obecności "Obcych" posiłkował się notatkami.
Już po pożegnaniu z dziennikarzami, jedna z uczestniczek spotkania poprosiła premiera Miedwiediewa o udzielenie szerszej wypowiedzi. Na pytanie, czy rzeczywiście naszą planetę odwiedzają "Obcy" Miedwiediew odpowiedział:
- Mówię to pani pierwszy i ostatni raz - Prezydent Rosji, w chwili objęcia urzędu otrzymuje specjalną walizkę z kodami do uruchomienia broni jądrowej oraz specjalną teczkę opatrzoną klauzulą "Ściśle tajne". Ta teczka w całości jest poświęcona przybyszom z obcych planet, którzy odwiedzili naszą Ziemię. Jednocześnie istnieje raport specjalnej jednostki, ściśle tajnej, która zajmuje się kontrolą przybyszy, znajdujących się na terytorium naszego kraju. Tak więc te dwie teczki są przekazywane razem z walizką z kodami. Po zakończeniu urzędowania teczki są przekazywane nowemu prezydentowi. Bardziej dokładne informacje otrzyma Pani z filmu dokumentalnego pt. "Faceci w czerni" . Więcej nie powiem, bo to może spowodować panikę.
Źródło: http://kinostok.tv/video/157365/dmitriy-medvedev-o-prisheltsah</field>
  </doc>
  <doc>
    <field name="id">125</field>
    <field name="title">mit-o-zmartwychwstaniu</field>
    <field name="datawydarzenia">25 grudnia, 19 kwietnia</field>
    <field name="miejsce">w Biblii, na Ziemię, na Facebooku</field>
    <field name="description">Religia towarzyszy nam od czasów starożytnych i przybiera różne formy. Każdy kolejny kodeks wiary zawiera elementy zaczerpnięte od wcześniejszych kultów. Tak samo jest z chrześcijaństwem. Historia życia i śmierci Chrystusa ma swoje pierwowzory w starożytnych wierzeniach. Czy jego ukrzyżowanie i zmartwychwstanie to tylko kolejny mit?
Wielkanoc jest najważniejszym punktem w chrześcijańskim kalendarzu świąt religijnych. Jest symbolem najważniejszej kwestii opisanej w Biblii - ofiary Syna Bożego, złożonej za grzechy wszystkich śmiertelników. Śmierć na krzyżu i zmartwychwstanie ma być dla chrześcijan dowodem na miłość Boga do ludzi. Ma pokazać, że dobro wygrywa ze złem i że każdy wyznawca tej religii ma szansę na zbawienie. Jest symbolem triumfu Boga nad Szatanem i manifestacją jego nieograniczonej mocy. Stanowi filar wiary chrześcijańskiej. Dowodzi, że Bóg wskrzesi nas wszystkich, abyśmy mogli żyć wiecznie. Jest jedyną drogą i bramą, która wiedzie nas do Boga. Te doniosłe wydarzenie mają być podobno wyjątkowe i jedyne w swoim rodzaju. Czy jednak na pewno tak jest?
Pismo Święte jest niezwykłym dziełem. Stanowi podstawę wierzeń milionów ludzi. Jest zbiorem przeróżnych opowieści, przypowieści, historii i zapożyczeń. Sama postać Jezusa ma wielu protoplastów w pradawnych mitologiach. Wiele wierzeń ludów pogańskich przeniknęło na karty Biblii i zostało przystosowane i zmodyfikowane przez rozwijającą się nową religię - chrześcijaństwo. Szczególnie ważne jest tu święto solarne - Zmartwychwstanie.
W wierzeniach sumeryjskich spotkać możemy postać boga-pasterza, o aramejskim imieniu Tammuz (znany jest też jako Dumuzi czy Dumuzid). Jego symbolem była litera "tau", która przekształcona została w krzyż. W roku obchodzono dwa święta ku czci tego boga. Jedno z nich było pamiątką ślubu zawartego pomiędzy Tammuzem a boginią Inanną. Wtedy to bóg schodził pod ziemię, umierał. Drugie święto obchodzono, by uczcić jego powrót, czyli zmartwychwstanie. Celebracja miała miejsce na przełomie marca i kwietnia. Inna wersja legendy mówi, że małżonka boga, Inanna, postanowiła objąć władzę nad światem umarłych. Ubrana w najpiękniejsze szaty, zstąpiła do podziemi. Demony upokorzyły jednak wzniosłą królową: odbierały jej kolejne części garderoby, aż w końcu stanęła nago przed władczynią śmierci - Ereszkigal, która zdecydowała, żeby pozbawić Inannę życia. Jej martwe ciało kazała powiesić na słupie. Po trzech dniach wierna służąca Inanny z płaczem błagała bogów o uratowanie jej pani. Bogowie ulitowali się nad nieszczęsną Inanną i podstępem wyrwali ją ze szponów śmierci. Inanna zmartwychwstała. Kiedy wróciła do domu, odkryła, że jej mąż, Dumuzi, zamiast rozpaczać po jej śmierci, wesoło biesiaduje. Rozzłoszczona rzuciła na niego klątwę, przez którą Dumuzi pół roku musi spędzać w krainie umarłych. Jego powrót do świata żywych czczony był w starożytności jako święto płodności.
Kolejnym przedbiblijnym wskrzeszeniem był powrót ze świata umarłych urodziwego Adonisa. To właśnie jego piękno napytało mu biedy - w wierzeniach syryjskich namiętnością do niego zapałała sama bogini Isztar. Adonis odrzucał jej zaloty, uciekając przed nią aż do świata zmarłych. Isztar nie poddała się jednak i podążyła tam za ukochanym. Była ona boginią płodności, więc z chwilą, gdy schodziła do podziemi, cała przyroda umierała, by odrodzić się w momencie powrotu bóstw na ziemię.
Grecka wersja mitu mówi, że Adonis miał dwie kochanki - piękną Afrodytę i posępną Persefonę. Trójkąt miłosny i ciągłe kłótnie między paniami denerwowały Zeusa. Nakazał on Adonisowi spędzać pół roku z każdą z kochanek. Jednak spokój nie trwał długo. Pewnego dnia nadobny młodzieniec przechadzał się po lesie, kiedy nagle zaatakował go dzik. Adonis został rozszarpany przez zwierzę. Zrozpaczona Afrodyta błagała Zeusa o to, by ukochany mógł do niej wrócić - dzięki jej wstawiennictwu Adonis zmartwychwstał. Święto na jego cześć zapoczątkowano w mieście Adona. Na cześć uratowanego chłopca wysiewano w malutkich ogródkach nasiona zielonych roślin. To właśnie stąd wziął się chrześcijański obyczaj siania na święta Wielkanocy rzeżuchy i owsa.
Bardzo ciekawy jest frygijski mit o bogu Attisie. Narodził się on z dziewicy, która została zapłodniona przez położenie na brzuchu migdała. Dorosły Attis związał się z Kybele - boginią płodności. Jednak szczęście pary nie trwało długo - Attis postradał zmysły i w szale odciął sobie genitalia, co doprowadziło do wykrwawienia i śmierci. Zrozpaczona Kybele wróciła życie ukochanemu. Kiedy zmartwychwstał, odżyła też cała przyroda.
Mówiąc o zmartwychwstałych bogach, nie możemy zapomnieć o egipskim bóstwie - Ozyrysie. Poślubił on swoją siostrę - Izydę. We dwoje panowali sobie szczęśliwie, szerząc dobro i sprawiedliwość. Jednak ich szczęście przeszkadzało bratu Ozyrysa - Setowi. Podczas walki o władzę nad światem żywych i umarłych zabił on legalnego władcę, pociął jego ciało na 14 kawałków i rozrzucił. Zrozpaczona Izyda pozbierała wszystkie fragmenty i złożyła je razem. Bóg Ra udzielił jej pomocy, dzięki czemu Ozyrys zmartwychwstał. Z radości spłodzili potomka.
Zaprezentowane powyżej przykłady bóstw łączy z Chrystusem drobna nić podobieństw. Inaczej jest jednak z wendyjskim bogiem - Mitrą. Może on uchodzić za postać bliźniaczą Jezusa z Nazaretu. Bóstwo to występowało w wierzeniach perskich, trafiło też, pod postacią Apolla i Heliona, do wierzeń greckich oraz rzymskich. Mitra był personifikacją Słońca. Dziwnym zbiegiem okoliczności urodził się 25 grudnia, na dodatek wychodząc z łona dziewicy. To kapłani chrześcijańscy, w obawie przed silnym kultem Mitry, zdecydowali się na przeniesienie daty urodzin Jezusa z października na 25 grudnia. Wcześniej, w trzecim wieku, rocznicę narodzin Jezusa obchodzono 19 kwietnia, nieco później zdecydowano się jeszcze na maj - było to więc święto bardzo ruchome. To jednak wcale nie koniec podobieństw między Chrystusem a perskim bóstwem. Mitra miał bowiem, podobnie jak chrześcijański Syn Boży, wprowadzać zgodę, miłość i braterstwo między ludźmi. Zwalczał wszelkie zło i niesprawiedliwość. Niósł ukojenie pokrzywdzonym i chorym. Mitra podobno pokonał w walce siejącego zniszczenie, wściekłego byka. Jednym z kluczowych punków uroczystości czcicieli mitriaizmu było jedzenie mięsa byka ofiarnego i picie jego krwi. Mitra miał być obecny w tych rytualnych ofiarach. Kult tego boga zakładał również siedem sakramentów, które potem przyswoiło sobie chrześcijaństwo. Wyznawcy Mitry wierzyli w nieśmiertelną duszę i w to, że po końcu świata powróci on na Ziemię i zaprowadzi królestwo, nad którym będzie panował i gwarantował wyznawcom szczęśliwe życie wieczne. Mitra, tak jak i Chrystus umarł, a po trzech dniach zmartwychwstał. Prawdopodobnie to on właśnie był starożytnym Jezusem.
Jak widać, śmierć i zmartwychwstanie były wśród bogów niezwykle popularne. Ich połączenie było triumfem życia nad śmiercią, czasem nadziei i radości, wiary w to, że czeka na nas nieśmiertelne życie. Wiosenne święto symbolizowało koniec zimy, czas rozkwitającej przyrody, słońca, ciepła i plonów. W trudnych warunkach, w jakich żyli niegdyś ludzie, oznaczało to większą szansę na przeżycie. Już nie musieli martwić się o jedzenie czy o ogrzanie rodziny. To czas, kiedy w ludzi znowu wstępowała radość i energia - czas odrodzenia. Celebrują go chrześcijanie, świętowali też i ludzie starożytni - niezależnie od imienia wstającego z martwych boga.
Zostań fanem Strefy Tajemnic na Facebooku</field>
  </doc>
  <doc>
    <field name="id">126</field>
    <field name="title">muzykalny-duch-przyjaciela</field>
    <field name="datawydarzenia"></field>
    <field name="miejsce">na terenie Brandenburgii, w Berlinie</field>
    <field name="description">Pan Stefan służył w oddziale rozpoznawczym, czyli tak zwanym zwiadzie. Mówił dobrze po niemiecku, co stanowiło spory atut. Wśród towarzyszy broni szczególnie przyjacielskie relacje nawiązał z Wiktorem.
Mieli te same smutne doświadczenia z zesłania. Wiktor był człowiekiem wyjątkowo inteligentnym. Poza tym posiadał słuch absolutny. Przed wybuchem wojny rozpoczął studia w konserwatorium muzycznym, niestety nie dane mu było ich ukończenie.
Potrafił grać praktycznie na każdym instrumencie, a jeśli nie grał, to gwizdał. Kochał muzykę i chciał, aby ciągle mu towarzyszyła. Często umilał kolegom czas wygrywając ich ulubione melodie na harmonijce. Zginął na terenie Brandenburgii. Gdy przeszukiwali opuszczony dom, znalazł bandżo. Ucieszony sięgnął po instrument, niestety okazało się, że była to mina-pułapka. Wiktor stracił rękę i odniósł dotkliwe obrażenia prawej strony ciała.
W szpitalu odzyskał przytomność, miał świadomość tego, że umiera. Przed śmiercią powiedział do jednego z kolegów: "Ja już nie dojdę do Berlina, ale za to was w tej drodze przypilnuję. Zaśpiewaj dla mnie Mazurka jak już Berlin padnie".
Dla Stefana śmierć kolegi była szczególnie bolesna. Wszystkich żal, ale jego wyjątkowo. Taki zdolny był.
Życie i wojna trwały dalej. Stefan z dwoma kolegami został wysłany na zwiad. Podeszli od strony lasu. Nie znam szczegółowej topografii tego terenu. Tak się jednak nieszczęśliwie złożyło, że kiedy spostrzegli Niemców i zaczęli się wycofywać, nie zdążyli dobiec do lasu. Ukryli się w szopie, która stała na obrzeżach opuszczonego gospodarstwa. Zrządzeniem losu żołnierze niemieccy zatrzymali się tam i weszli do budynku mieszkalnego. Prawdopodobnie byli albo dezerterami albo stracili kontakt z oddziałem. Mieli rannego. Stefan pomyślał, że ten legendarny niemiecki porządek jest mocno przereklamowany.
Niemcy tymczasem rozgościli się na dobre i wystawili wartę przed budynkiem.. Zwiadowcy byli świadomi, że nie przemkną do lasu niezauważeni. Dodatkowo Stefan usłyszał rozmowę, z której wynikało, że Niemcy planują ukryć część broni właśnie w tej szopie. Jak to mówią, gorzej być nie może. "Matko moja, jak tu wejdą, rozwalą nas na miejscu" – pomyślał Stefan.
Nagle wartownicy poruszyli się, wskazując na tyły domu. Za budynkiem mieszkalnym znajdowało się jeszcze jedno pomieszczenie - prawdopodobnie niewielka obora. Stefan z rozmowy wywnioskował, że ktoś tam głośno gwiżdże. Wartownicy ruszyli, aby zbadać sytuację, po drodze odgrażając się, co zrobią z żartownisiem. Stefan powiedział do kolegów: "Chłopaki, albo teraz albo nigdy".
Ostrożnie otworzyli drzwi i pognali w stronę lasu. W ten sposób uratowali się i, co istotne, pozostali przy tym całkowicie niezauważeni. Pan Stefan twierdził, że zdecydowanie pobili rekord świata w biegu na tym dystansie. Jeden z kolegów zapytał później: "Stefan, jak myślisz, kto tam w oborze gwizdał?". "Pojęcia nie mam" - odparł z przekonaniem, choć podejrzewał, że pomoc przyszła absolutnie nie z tego świata. W tamtym czasie i środowisku wiara w rzeczy nadprzyrodzone nie była mile widziana.
Kiedy Stefan dotarł do Berlina, trwały tam jeszcze ostre walki. Po drodze kilkakrotnie ostrzeżenia Wiktora uratowały mu życie. Ostatni raz Wiktor dał o sobie znać właśnie w Berlinie. Stefan przemykał razem z kolegą wśród zrujnowanych ulic. Przystanęli, aby złapać oddech. Zrobiło się bardzo cicho. Nagle usłyszał swoją ulubioną melodię w wykonaniu Wiktora. Dźwięk dobiegał z wysokiego budynku, który wbrew otaczającym go zgliszczom, stał nieomalże nienaruszony. W jednej sekundzie Stefan ukrył się za stertą gruzów, ciągnąc za sobą kolegę. Kula snajpera musnęła go w ramię, kolega wyszedł z opresji bez szwanku.
Pewnego dnia, kiedy nie było już cienia wątpliwości co do zwycięstwa nad Niemcami, Stefan znalazł ustronne miejsce, zapalił świeczkę i przez łzy zaśpiewał Mazurka Dąbrowskiego z dedykacją dla Wiktora.</field>
  </doc>
  <doc>
    <field name="id">127</field>
    <field name="title">na-problemy-hipnoza</field>
    <field name="datawydarzenia"></field>
    <field name="miejsce"></field>
    <field name="description">W swojej praktyce hipnotyzera William W. Hewitt spotyka się z różnymi ludzkimi problemami. Na co pomaga hipnoza? Poniżej opis kilku przypadków sesji przeprowadzanych przez Hewitta.
Kiedy moja najmłodsza córka Eileen miała 15 lat, zapisała się w szkole na zajęcia maszynopisania. Aby zakończyć zajęcia z piątką, musiała nauczyć się pisać 45 słów na minutę. Kiedy nie była w stresie, potrafiła pisać nawet szybciej, ale na egzaminach zastygała w bezruchu. Samo słowo „test” powodowało, że jej mózg i palce przestawały pracować.
Wieczorem, dzień przed końcowym egzaminem, zahipnotyzowałem ją. W hipnozie kazałem jej wizualizować siebie, jak pisze z szybkością błyskawicy, bez błędów, czując się spokojna, rozluźniona i całkowicie kontrolując sytuację. Potem podałem jej sugestię posthipnotyczną, że następnego dnia na egzaminie będzie pisała 45 słów na minutę i że będzie zrelaksowana przez cały czas trwania testu. Następnego dnia na egzaminie napisała dokładnie 45 słów na minutę i dostała piątkę. Opowiadała, że przez cały egzamin czuła się rozluźniona i pewna siebie.
Zauważ, że hipnoza nie spowodowała, że Eileen dokonała czegoś, do czego normalnie nie byłaby zdolna. Miała już tę umiejętność, ale rzucała sobie kłody pod nogi. Hipnoza usunęła te przeszkody, pozwalając jej wykazać się zdolnościami. Napisała dokładnie 45 słów na minutę, ponieważ tak jej powiedziałem, gdy była w stanie hipnozy. Gdybym powiedział, żeby napisała 50 słów, tak by zrobiła, ponieważ to nadal było w zasięgu jej umiejętności. Gdybym powiedział „200 słów na minutę”, nie wykonałaby tego zadania, ponieważ było to ponad jej możliwości, ale na pewno próbowałaby tego dokonać.
Przypadek prostytutki
Pewna prostytutka chciała porzucić swój zawód i wyjść za mąż. Zakochała się i chciała zostać zwykłą gospodynią domową, a w końcu matką. Jej problemem był fakt, że nie czerpała radości z seksu. Przez całe życie nigdy nie doświadczyła orgazmu. Seks był dla niej tylko mechaniczną czynnością, dzięki której uzyskiwała to, co chciała. Teraz pragnęła wszystko zmienić. Chciała doświadczać szczęścia, ale nie wiedziała, w jaki sposób ma zezwolić, by tak się stało.
Był to trudny przypadek, bo musiałem stawić czoła wielu problemom – w tym jej niskiej samoocenie, negatywnym uczuciom względem mężczyzn, strachowi przed uwolnieniem się spod maski twardości i przed ujawnieniem kobiecości.
Kobieta zrobiła przedpłatę za sześć sesji, a ja wyznaczyłem dla każdej sesji po dwa główne cele. Po pierwsze, chciałem pozbyć się jej wielorakich problemów. Po drugie, chciałem, by wizualizowała siebie podczas aktów miłosnych, z których czerpałaby przyjemność i satysfakcję. Podczas Sesji 1 sprawiłem, by zobowiązała się wobec samej siebie, że będzie utrzymywać stosunki seksualne tylko z mężczyzną, którego kocha. Z tego, co mi wiadomo, ta sugestia natychmiast się przyjęła. Jednakże jej wizualizacje przyjemności z seksu okazały się mniej udane.
Tydzień później, przed rozpoczęciem Sesji 2, opowiedziała, że codziennie odbywa stosunek ze swoim kochankiem, nie czerpie jednak z niego żadnej przyjemności. W trakcie hipnozy jej wizualizacje zdawały się wytwarzać pewne podniecenie seksualne podczas wyobrażeń aktu seksualnego.
W kolejnym tygodniu, przed rozpoczęciem Sesji 3, znowu doniosła o braku przyjemności ze stosunków. Podczas Sesji 3 wizualizacje przyniosły jej jednak bardzo intensywny orgazm. Kobieta zadzwoniła do mnie następnego dnia, mówiąc, że po Sesji 3 odwiedziła swojego kochanka i przeżyła najgłębszą fizyczną przyjemność, jaką była sobie w stanie wyobrazić.
Potem już nigdy jej nie widziałem ani nigdy więcej się ze mną nie kontaktowała. Nie wróciła na pozostałe niewykorzystane trzy sesje ani nie chciała za nie zwrotu pieniędzy. Nie mogłem się z nią skontaktować, ponieważ odmówiła podania mi adresu i numeru telefonu, pod którym można by z nią porozmawiać. Mam nadzieję, że historia skończyła się happy endem.
Przypadek tenisistki
Pewną zawodniczkę tenisową spotkało załamanie formy i nie mogła sobie z nim poradzić. Za każdym razem, gdy przegrywała, wpadała w coraz głębszą depresję. Teraz nawet spodziewała się, że przegra – i tak rzeczywiście się działo. Nawet dużo gorsi od niej zawodnicy ją pokonywali. Pracowała jako profesjonalna tenisistka w ekskluzywnym klubie i była zagrożona utratą posady w związku z ciągłymi nieudanymi występami. Osłabł jej serwis, odbicia trafiały w siatkę, za każdym razem była w złej pozycji, nie utrzymywała równowagi, brakowało jej werwy i energii, jej ruchy stały się ślamazarne i miała fatalną koordynację.
Pierwszy raz zobaczyłem ją na porannej wizycie. Na popołudnie miała zaplanowany mecz z pewnym przeciętnym graczem. Była pewna, że zwolnią ją, jeśli przegra.
W hipnozie kazałem jej zwizualizować idealny mecz, w którym miałaby doskonałą koordynację, zabójczy, pełen mocy serwis, zwinne i szybkie ruchy. Wyobraziła sobie, jak uprzedza każdy ruch przeciwnika i zawsze ustawia się we właściwej pozycji. Zwizualizowała sobie mecz, w którym zrobiła wszystko prawidłowo i wygrała z przeciwnikiem, któremu nie udało się zdobyć nawet jednego punktu.
Tego popołudnia zwyciężyła – ledwo – ale wygrała pierwszy raz od wielu tygodni. Po czterech sesjach hipnotycznych zaczęła znowu doszczętnie ogrywać wszystkich wokół, nie było więc już sensu kontynuować sesji. Szybko opanowała autohipnozę i jestem pewien, że już nigdy więcej nie zdarzy się jej spadek formy.
Przypadek aborcji
Pewna pielęgniarka z oddziału psychiatrycznego przyprowadziła do mnie swoją czternastoletnią córkę, ponieważ dziewczyna miała poważne poczucie winy z powodu niedawnego usunięcia ciąży. Wpadła w depresję i stała się wycofana. Przestała wierzyć w siebie i we wszystkich wokół. Chłopak, który był sprawcą ciąży, porzucił ją, gdy tylko dowiedział się o dziecku. Inni chłopcy uznawali ją teraz za łatwą i próbowali uwieść. W rzeczywistości była to przemiła, dobra, wartościowa młoda dziewczyna, która popełniła błąd z chłopakiem, będąc przekonana, że go kocha. Nie zasługiwała na tę niekończącą się karę, której doświadczała.
Moim zadaniem było spowodować, by wybaczyła sama sobie i wszystkim innym oraz by odbudowała swoją samoocenę.
Jedną rzeczą, którą zrobiłem w tym przypadku i o której chcę koniecznie wspomnieć, było zastosowanie procedury „Wycieczka nad morze”. Skłoniłem ją do zrobienia czterech rzeczy, gdy stała na piasku nad brzegiem wody. Po pierwsze, poprosiłem, by napisała na piasku „wybaczam” i napisała pod spodem własne imię, imię byłego chłopaka, imiona innych, wobec których czuła żal, i słowa „wszystkim innym”. Potem poprosiłem, by zwizualizowała falę napływającą na jej stopy i na wiadomość z wybaczeniem napisaną na piasku. Kiedy fala odpłynęła, piasek ponownie był gładki, a wiadomość znikła. Fala zaniosła ją do oceanu życia, gdzie stała się rzeczywistością. Wszystko zostało wybaczone.
Po drugie, poprosiłem, by napisała „kocham” na piasku, a pod spodem wpisała własne imię, dowolne imiona ważnych dla niej osób, oraz słowa „wszystkich innych”. Fala ponownie zabrała jej wiadomość do oceanu życia. Miłość stała się faktem.
Po trzecie, poprosiłem, by stanęła na plaży twarzą do morza. Miała obrócić się w prawo i zauważyć na plaży otwarte drzwi. Powiedziałem jej, że na prawo rozciąga się przeszłość i że są to drzwi do przeszłości. Poprosiłem, by podeszła do drzwi, zatrzasnęła je i zamknęła na klucz, a klucz wyrzuciła do morza. Zamknęła w ten sposób drzwi do przeszłości, uniemożliwiając przeszłości wywieranie na nią negatywnego wpływu.
Po czwarte, kazałem jej się obrócić i pójść plażą w lewo, gdzie stały zamknięte drzwi. Powiedziałem jej, że po lewej stronie rozciąga się przyszłość i to są drzwi do przyszłości. Poprosiłem, by otworzyła drzwi kluczem, pociągnęła za klamkę, a klucz schowała do kieszeni. Miała zajrzeć przez drzwi i zobaczyć siebie – piękną, odprężoną, dojrzałą, spokojną i niezwykle szczęśliwą. To jest jej przyszłość i sama ma do niej klucz.</field>
  </doc>
  <doc>
    <field name="id">128</field>
    <field name="title">najdziwniejsza-zbrodnia-swiata</field>
    <field name="datawydarzenia">30 listopada, 1948 r, 1949 r, 1953 r</field>
    <field name="miejsce">w Somerton, w Adelajdzie, w Sydney</field>
    <field name="description">65 lat temu dokonano zbrodni doskonałej, której motywy do dziś otacza aura tajemnicy. Denat nie figurował w ewidencjach i nikt go nie szukał. By zataić jego tożsamość, ktoś ukradł mu dokumenty, a nawet odpruł metki z ubrań. Jedyne, co pozostało to strzęp papieru z napisem "Tamam Shud", który ofiara miała ukryty w kieszonce. Gdy znaleziono książkę, z której wydarto fragment, zawarte w niej zapiski wskazywały, że zmarły mógł rozpracowywać zagadkowy kod…
- Wieczorem 30 listopada (1948 r.) szliśmy z żoną brzegiem zatoki. Wracając, zauważyliśmy człowieka. Żona wskazała na niego i powiedziała: "Zobacz jak leży". Osoba ta znajdowała się obok schodów domu dla upośledzonych dzieci. Opierała się o przebiegający tam murek. Powiedziałem w żartach, że zadzwonię na policję, a on w reakcji podniósł rękę, która potem opadła…
Autor tych słów, John Bain Lyons - właściciel sklepu z biżuterią, był jednym ze świadków konania tajemniczego mężczyzny na plaży w Somerton na przedmieściach Adelajdy (Australia). Dopiero rano, po gimnastyce, Lyons zauważył, że wokół człowieka, którego poprzedniego wieczora wziął za pijaka, gromadzą się gapie. Sekcja zwłok wykazała, że umarł on ok. 2 w nocy. Nie stwierdzono u niego zewnętrznych obrażeń ani obecności toksycznych substancji w ciele.
To był dopiero początek kłopotów z "NN" z plaży Somerton. Oprócz paczki gum, papierosów i kilku drobiazgów, nie miał on przy sobie dokumentów ani pieniędzy. Co dziwne, ktoś odpruł metki z jego ubrań! Denat mógł mieć ok. 40-45 lat i był w doskonałej kondycji. Miał atletycznie zbudowane nogi i dziwnie ukształtowane stopy, co sugerowało, że mógł być… tancerzem baletu. Znaleziono go w eleganckim stroju, w krawacie i wypolerowanych lakierkach, z wetkniętym za ucho papierosem, którego nie zdążył zapalić. Jedna z kieszeni spodni była zaszyta kolorową nitką, ale dopiero kilka miesięcy później znaleziono w nich coś, co mocno zagmatwało sprawę…
Tamam Shud czyli "Jest skończone"
Równolegle z poszukiwaniem przyczyn śmierci mężczyzny próbowano ustalić jego tożsamość. Rozpowszechniano zdjęcia, w bazach szukano odcisków palców, sprawdzano doniesienia o zaginionych, dokumentacje dentystyczne i inne dostępne tropy. Bez skutku.
Wyniki autopsji okazały się zaskakujące. Raport patologa, Johna Dwyera, stwierdzał: "Normalnie zbudowane serce, […] krew wymieszana z treścią pokarmową, zator w nerkach i duża ilość krwi w wątrobie; śledziona nienaturalnie powiększona - trzykrotnie większa niż normalnie". Wniosek był jasny - człowiek ten został otruty, choć nie wiadomo czym. W jego organach i treści żołądkowej nie znaleziono żadnych toksyn. Mimo to Dwyer konkludował: "Ta śmierć na pewno nie była naturalna".
Ruchy, które Lyons wziął za pijackie podrygi oraz ściekająca z twarzy denata ślina były objawami zatrucia. Powróćmy jednak do zawartości jego spodni, która dała śledczym nadzieję na wyciągnięcie sprawy z fazy stagnacji. Głęboko w zamaskowanej kieszonce spoczywał zwitek z napisem "Tamam Shud". Ukryty był tak dobrze, że znaleziono go dopiero po kilku miesiącach.
Ustalono, że wyrażenie pochodzi z "Rubajjatów" - zbioru wierszy średniowiecznego perskiego poety, Omara Chajjama (1048-1131) i oznacza "jest skończone". Dla niektórych był to wystarczający dowód, że denat był nieszczęśliwym kochankiem-samobójcą. I pewnie sprawę by zamknięto, gdyby nie dziwaczny zwrot. W lipcu 1949 r., po długich poszukiwaniach, przypadkowo odnaleziono tomik, z którego wydarto ów fragmencik. Jego historia również budziła podejrzenia.
Bagaż z peronu ma zmylić śledczych
Jednak nim odkryto karteczkę, na początku 1949 r. na dworcu kolejowym w Adelajdzie znaleziono porzucony neseser z ubraniami, z których ktoś odpruł metki. Z bagażu i jego zawartości usunięte zostały wszelkie ślady mogące mówić coś o tożsamości właściciela. Z człowiekiem z plaży łączyła zgubę pomarańczowa nić - ta sama, którą zdaniem śledczych zszyto spodnie zmarłego. Poza nią było tam niewiele interesujących rzeczy: bielizna, nożyczki, ołówek, kuchenny nóż…
Bagaż miał prawdopodobnie za zadanie zmylić policję. Na jednym z ubrań i worku z pralni znaleziono nazwisko "Kean" lub "Keane". Nie zgłoszono jednak zaginięcia człowieka o tych personaliach, przez co śledczy uznali, że to celowa "fałszywka". Cały czas napływały też zgłoszenia od osób twierdzących, że wiedzą, kim jest ofiara. Przykładowo, na początku 1949 r. pojawili się ludzie, którzy w denacie rozpoznali 63-letniego Roberta Walsha, z zawodu drwala. Kiedy okazano im ciało, zmienili zdanie. W 1953 r. policja poinformowała, że w sumie otrzymała ponad 250 zgłoszeń od osób twierdzących, że znają tożsamość zmarłego. Żaden z tropów nie był prawdziwy.
Kolejny niespodziewany zwrot nastąpił w lipcu 1949 r., kiedy pewien mężczyzna z Glenelg zgłosił się z egzemplarzem "Rubajjatów". z którego ostatniej strony ktoś wydarł skrawek papieru. Książka przeleżała kilka miesięcy w schowku jego auta, po tym, jak w listopadzie 1948 r., na tydzień lub dwa przed znalezieniem ciała, ktoś podrzucił ją na tylne siedzenie. Ponieważ o sprawie "Tamam Shud" rozpisywała się prasa, mężczyzna zgłosił się na policję. Ekspertyza ustaliła, że fragment papieru znaleziony przy zmarłym pochodził właśnie z tego egzemplarza "Rubajjatów".
Na tym się nie skończyło. Tył książki wypełniały różnego rodzaju zapiski, wśród których znajdowały się ciągi dużych liter - pięć pozbawionych znaczenia sekwencji umieszczonych jedna pod drugą (po trzeciej rozdzielał je znak "x"). Szybko postawiono wniosek, że to swego rodzaju kod, którego odczytanie zlecono m.in. szyfrantom Marynarki Wojennej. Okazało się to niewykonalne. Jeszcze 30 lat później Australijskie Ministerstwo Obrony pisało, że "nie sposób udzielić w tej sprawie satysfakcjonujących wyjaśnień".
Morderstwo absurdalne
W notatkach była też inna "bomba", która rozpaliła nadzieje na wyjaśnienie przypadku. Chodziło o zapisany tam numer telefonu, który jak się okazało należał do kobiety mieszkającej niedaleko plaży w Somerton. Jej personaliów nigdy nie podano do publicznej wiadomości, a w literaturze funkcjonuje ona jako "Jestyn". Była młodą pielęgniarką, która przyznała, że gdy w czasie wojny służyła w Sydney, podarowała "Rubajjaty" Chajjama niejakiemu Alfredowi Boxallowi. Śledczym w głowach zaświtało rozwiązanie. Tragedia z romansem w tle układała się w całość - Boxall, wróciwszy do miłości sprzed lat, zastał ją szczęśliwą z nowym partnerem. Wyrwał więc z podarowanej przez kochankę książki znamienne słowa i dokonał żywota w pobliżu jej domu.
Był tylko jeden problem - Alfreda Boxalla udało się odnaleźć. Żył, był żonaty i nadal posiadał podarowane "Rubajjaty"! Koło absurdu wykonało pełny obrót, a policjanci znaleźli się w punkcie wyjścia. Dla człowieka z plaży Somerton nie dało się już nic zrobić. Pochowano go na cmentarzu West Terrace w Adelajdzie.
Przypomnijmy: ktoś zabija niezidentyfikowanego mężczyznę trudną do wykrycia substancją, odpruwa metki z jego ubrań, zaciera wszelkie ślady, ale zostawia ciało z mnóstwem poszlak. W ukrytej kieszonce jego spodni znajduje się fragment kartki z książki, którą potem podrzuca się przypadkowej osobie. Zapisany tam numer telefonu prowadzi do kobiety, która twierdzi, że nie ma z tym nic wspólnego. Pozostaje pytanie: komu chciało się wkładać w tę sprawę tyle trudu?
Według prof. Cedrica S. Hicksa - eksperta medycyny sądowej, mężczyzna z plaży zmarł wskutek działania szybko rozkładającej się toksyny - wyciągu z naparstnicy albo strofantyny, którą uzyskuje się z afrykańskich roślin. Drobiazgowe badania stroju denata wykazały, że niektóre jego elementy wyprodukowano w USA. Ustalono ponadto, że ubiór był zbyt schludny i czysty jak na kogoś, kto umarł na piasku, wijąc się wśród wymiocin. Wszystko wskazywało na to, że nocą ofiarę przebrano! Tylko po co?
Mimo lat wiele aspektów tej sprawy nie daje spokoju śledczym i dziennikarzom. Szczególnie intrygowała postać Jestyn, która sprawiała ponoć wrażenie, jakby znała zmarłego, lecz bała się o nim mówić. W badanie tożsamości mężczyzny aktywnie włączył się również polski antropolog z University of Adelaide, prof. Maciej Henneberg, który ogłosił niedawno, że od pewnej kobiety otrzymał zdjęcie przedstawiające jej ojca mogącego być nieznajomym z plaży Somerton.
Wśród hipotez na pierwszy plan wysuwają się porachunki szpiegowskie. Twierdzi się, że denat mógł być sowieckim agentem, ale trudno wyjaśnić, dlaczego zlikwidowano go w tak "teatralny", przykuwający uwagę opinii publicznej sposób. A może odpowiedź skrywa tajemniczy nieodczytany do tej pory kod? Jaki związek z nim miało "Tamam Shud" można tylko zgadywać.
Okazuje się też, że historia nieznajomego z plaży ma drugie kryminalne dno. Trzy lata wcześniej w parku w Sydney znaleziono ciało Josepha Marshalla - brata późniejszego premiera Singapuru. Ofiara, najprawdopodobniej otruta, trzymała w rękach "Rubajjaty" Chajjama. Z kolei pół roku po znalezieniu ciała na plaży Somerton, 20 km dalej doszło do makabrycznego zabójstwa. Obok nieprzytomnego Keitha W. Mangnosona znaleziono w worku ciało jego 2-letniego syna. Ojca udało się odratować, choć wymagał leczenia psychiatrycznego. Jego żona twierdziła, że była to zemsta za to, iż Mangnosson wiedział, kim jest człowiek z plaży.
Choć elegant na zawsze pozostał NN z Somerton, ktoś najwyraźniej znał jego tożsamość i przez wiele lat kładł kwiaty na jego grobie…</field>
  </doc>
  <doc>
    <field name="id">129</field>
    <field name="title">nasa-w-sprawie-meteorytu-modlcie-sie</field>
    <field name="datawydarzenia">15 lutego</field>
    <field name="miejsce">w Ziemię</field>
    <field name="description">Takiej rady udzielił administrator NASA, Charles Bolden pytany, co zrobić, gdy okaże się, że w stronę Nowego Jorku pędzi duży meteoryt.
Jak podaje "The Telegraph", Bolden stwierdził, że w sytuacji, gdy wykryje się obiekt zagrażający Ziemi, na obecnym etapie nie pozostaje nam żadna inna możliwość. Podobnie jak w przypadku meteorytu, który 15 lutego spustoszył Czelabińsk - można tylko mieć nadzieję lub modlić się, by obiekt z kosmosu nie uderzył w duże skupisko ludzi i by straty nie były zbyt wielkie.
W zdarzeniu, do którego doszło w rosyjskiej miejscowości ucierpiało ponad 1100 osób, a straty materialne oszacowano na 100 milionów złotych. Tego samego dnia w odległości 27 600 kilometrów od Ziemi przeleciała też mierząca ok. 45 metrów asteroida 2012 DA 14. Naukowcy uspokajali wtedy, że choć zbliżenie było rekordowe, to jednak nic nam nie groziło. Prawdopodobieństwo uderzenia wynosiło zaledwie 1 do 27 milionów. Oby tym razem wszystko dobrze się skończyło.
Obecnie NASA monitoruje blisko 95% obiektów o średnicy przewyższającej jeden kilometr. Gdyby któryś z nich uderzył w Ziemię, oznaczałoby to koniec ludzkiej cywilizacji.</field>
  </doc>
  <doc>
    <field name="id">130</field>
    <field name="title">nasz-nawiedzony-dom</field>
    <field name="datawydarzenia"></field>
    <field name="miejsce"></field>
    <field name="description">Oto historia, której nigdy wcześniej nie opowiadałam na łamach prasy, bałam się bowiem, że wyjdę na wariatkę. Przedstawiam taką wersję wydarzeń, jaką pamiętam; relacje innych członków mojej rodziny mogłyby się nieco różnić pod względem chronologii. Tak czy inaczej, historia jest autentyczna, choć wszyscy niechętnie się do tego przyznajemy, a ja wciąż mam opory przed mówieniem o tym. Uprzedzę wasze pytanie: nie, nie wierzę w duchy. Tyle że to wydarzyło się naprawdę.
Miałam 16 lat, gdy moja rodzina przeprowadziła się do wiktoriańskiej rezydencji w środkowej Anglii – porośniętego bluszczem, schowanego za drzewami olbrzymiego domu z wysokimi sufitami i licznymi korytarzami. Ten nagły zastrzyk przestrzeni był nam bardzo potrzebny. Gdy ludzie pytali, ile mam rodzeństwa, zwykle odpowiadałam radośnie "jest nas za dużo", jak w "Judzie nieznanym" Hardy’ego, lub "jest nas legion", nawiązując do biblijnego demona. Nasza rodzina wręcz idealnie pasowała do schematu znanego z horrorów – łącznie było nas siedmioro: rodzice, trzy dziewczynki w wieku 16, 15 i 9 lat oraz dwóch chłopców, jedenastoletni i niespełna czteroletni.
Faktem jest, że nasz nowy dom cieszył się w okolicy złą sławą. Według miejscowych pogłosek straszyły w nim trzy "zjawy": kobieta na parterze, starszy lekarz nieustannie biegający po schodach i szukający swego umierającego wnuka, zaś na samej górze ofiara morderstwa, do którego doszło po awanturze. W domu miała również znajdować się – jakie to typowe – przykryta dywanem plama krwi, której nie da się wyczyścić.
Co bardziej łatwowierni nie weszliby nawet do środka. My jednak nie byliśmy naiwni. Mimo to od razu po przybyciu do naszego domu w czerwcu owego roku wyczuliśmy coś niepokojącego, czyjąś obecność, zupełnie jakbyśmy wprowadzali się do zajętego już lokum. Mieliśmy wrażenie, że nie jesteśmy sami. Drzwi zamykały się samoistnie, a na schodach słychać było kroki. Czuliśmy się, jakby ktoś nas obserwował, sprawdzał.
Był to jednak zaledwie etap podchodów, za którym prędko zatęskniliśmy. Kiedy bowiem dom "rozkręcił się", rozkręcił się na całego. W każdą noc o czwartej nad ranem ktoś, a raczej coś, wbiegało głośno po schodach, szarpało i gwałtownie otwierało drzwi (do czego niezbędna była odpowiednia technika i siła), aż wreszcie dochodziło do pokoju mojej matki, wparowywało do środka i wściekle trzaskało drzwiami. Pewnego razu – co było tyleż upiorne, co komiczne – owo "coś" postanowiło rozładować nadmiar energii, wykonując kilka ruchów na ergometrze wioślarskim mojej mamy.
Być może nie brzmi to strasznie, ale nie potrafię wyrazić, jak koszmarna była owa osobliwa monotonia powtarzanego co noc rytuału. My sami nie chcieliśmy w to wierzyć, jak przystało na rodzinę zdrowych na umyśle ateistów, a co najważniejsze – Brytyjczyków. Pewnej nocy mój ojciec, lekarz, który nieraz wstawał wcześnie nad ranem i pisał przy biurku, wrzasnął zirytowany: "Przestańcie wreszcie biegać po tych schodach!".
Jego żona i dzieci odparły równie oburzone: "To nie my, do cholery!".
Gdy pewnego razu ośmielona po wypiciu drinka krzyknęłam: "Uspokój się, k…", to coś na chwilę umilkło, po czym znów rozpoczęło swą gonitwę z jeszcze większym zapałem. (Ta hucpa poniekąd wyszła mi na dobre – moja młodsza siostra, wówczas dziewięcioletnia, niedawno z dumą wspominała moją odwagę: "Hannah krzyczała na duchy").
Wtedy jednak nie używaliśmy tego słowa. Staraliśmy się w ogóle nie używać tego w słowa, by nie przyznawać, że nasz dom jest nawiedzony, ani o tym nie dyskutować. Sam dom jednak coraz bardziej starał się, by nam dokuczyć – doświadczyliśmy czegoś, co można prawdopodobnie nazwać klasyczną aktywnością poltergeista. Gdy kiedyś wróciliśmy do domu, kurki od kranów były odkręcone do oporu, tak mocno, że trzeba było klucza francuskiego, by je zakręcić. Innym razem piekarnik na drugim piętrze był rozgrzany do czerwoności, przez co duszne i tak poddasze aż trzeszczało od gorąca. Gdy historia się powtórzyła, odłączyliśmy piekarnik – ale i tak stało się to po raz kolejny. (Wierzcie mi, pisząc to sama mam wrażenie, że to kompletny obłęd).
Potem było jeszcze gorzej. Przybite gwoździami deski, które zasłaniały kominek w moim pokoju, pewnej nocy odpadły z hukiem. Zasłoniłam uszy poduszką, sądząc, że to uwięziony w kominie ptak. Rano sprawdziłam, co się stało. Wewnątrz, w przewodzie kominowym, piętrzyły się gazety z wiktoriańskiej epoki, które donosiły o popełnionym w domu morderstwie. Nie odważyłam się ich przeczytać.
Wkrótce moja matka zaczęła się dziwnie zachowywać – była zamyślona i wyraźnie przygnębiona. Wraz z naszą wspaniałą nianią Williams, która dołączyła do nas na czas letnich wakacji, próbowałyśmy nakłonić ją do zwierzeń. W końcu mama przyznała, że obudziła się w nocy i zobaczyła martwe dziecko. Tak to opisała: nie ducha, ale martwe dziecko w wiktoriańskim stroju, widoczne od kolan w górę. Było to nawet logiczne – dziecko objawiające się matce. Pomyślałam, że za nic nie chcę oglądać takich rzeczy. W przypadku dźwięków można sobie wmawiać, że się przesłyszeliśmy, ale obrazy są zbyt przerażające.
Moja matka nie była jedyną osobą, której oczom ukazały się koszmarne sceny. Do "najgroźniejszego" z pokoi, z oknem wychodzącym na ogród, do dziś wolimy nie wchodzić. Jest zimniejszy niż pozostałe pomieszczenia i obecnie pełni rolę magazynu naszych starych zabawek, co dodaje mu jeszcze bardziej gotyckiego kolorytu.
Wówczas jednak pokój ten zajmował mój czteroletni brat. Jak niemal każdy najmłodszy z rodzeństwa, był cudownym dzieckiem – uroczym i pełnym życia. Tamtego lata zmienił się nie do poznania: przycichł, zmarkotniał, miał podkrążone oczy i wyglądał jak mały staruszek. Gdy pewnego ranka mocno ziewał, spytaliśmy, co go tak zmęczyło, a on odpowiedział: "Co noc jest to samo: pani z wielką pupą (być może była to turniura?) kłóci się przy moim łóżku z dwoma panami, potem jeden pan robi krzywdę drugiemu panu, a pani krzyczy". Od tamtej pory brat spał razem z mamą.
Później w przeklętym pokoju nocowała moja babcia – nieświadoma, z czym borykaliśmy się tego lata – po czym od razu stwierdziła, że już nigdy więcej nie będzie tam spać. Moja matka postanowiła udowodnić jej, że nie ma się czego bać, i sama odważyła się spędzić tam noc. Następnego ranka pokój był już zamknięty na klucz. Mama nie chciała powiedzieć nam, co się stało; przyznała tylko, że "to ma jakiś związek z czasem". To były – i nadal są – najbardziej mrożące krew w żyłach słowa, jakie w życiu usłyszałam.
Jednak to inny epizod mojej opowieści najbardziej przeraża nielicznych znajomych, którym zwierzam się z tych doświadczeń. Pewnego pogodnego sierpniowego dnia nasza starszyzna – czyli ja, moja siostra, niania i mama – piła w kuchni herbatę. To właśnie wtedy wreszcie zgodnie przyznałyśmy, że w domu coś się dzieje. Zaczęłyśmy się śmiać i dogadywać sobie nawzajem, ale wszystkie poczułyśmy ogromną ulgę.
Nagle ze ściany spadło lustro i rozbiło się na drobne kawałeczki. Pod szkłem w kilku miejscach widniały wyryte staroświeckim pismem cyferki 666 oraz tekst: "Zabiję was k… wszystkich". Wiem, że nie uwierzycie w to, bo sama w to nie wierzę. Ale tak było.
Podobnie jak wy, jestem nastawiona sceptycznie do historii o duchach, gdzie napięcie stopniowo narasta, aż dochodzi do apogeum. W mojej opowieści nie będzie kulminacyjnego punktu. Z czasem, po roku lub dwóch, osobliwe zjawiska zaczęły powoli wygasać. Słyszałam, że to norma: duchy (napisanie tego słowa przychodzi mi z trudem) podobno lubią nękać nowych przybyszów, a potem się do nich przyzwyczajają – i vice versa. Mam też swoją teorię, a mianowicie, że nasza rodzina okazała się dużo bardziej przerażająca dla nich niż one dla nas.
Dziś szczerze uwielbiam dom moich rodziców, otaczającą go zieleń i stare dzwonki do przywoływania służby. To jest nasz dom. Mimo to wciąż potrafi płatać figle. Nowa sprzątaczka naszego sąsiada niedawno oznajmiła mu, że już więcej nie przyjdzie, bo zobaczyła kobietę przenikającą przez ścianę (nasze budynki były niegdyś połączone). Kiedy indziej dziewczyna jednego z moich braci stwierdziła, że o czwartej nad ranem cały jej pokój się zatrząsł. "To jakieś trzęsienie ziemi?", spytała.
"Tak, coś w rodzaju trzęsienia ziemi", odparliśmy.</field>
  </doc>
  <doc>
    <field name="id">131</field>
    <field name="title">naukowiec-od-zaswiatow</field>
    <field name="datawydarzenia">2011 r, w 1995, w 1972</field>
    <field name="miejsce">w Polsce, w Rejkiawiku</field>
    <field name="description">Islandzki psycholog, dr Erlendur Haraldsson, przez dekady zajmował się tak kontrowersyjnymi tematami jak życie pozagrobowe, wizje z łoża śmierci, wspomnienia reinkarnacyjne czy doświadczenia ze śmierci klinicznej. W rozmowie z Piotrem Cielebiasiem podsumowuje to, czego przez ten czas dowiedział się o pośmiertnych losach człowieka…
Pańska ostatnia książka "Umarli wśród żywych" (ang. "Departed among the Living", wyd. 2012) skupia się na kwestii komunikacji z mieszkańcami zaświatów. Jak po latach badań patrzy Pan na tzw. hipotezę o przetrwaniu, zgodnie z którą jakiś element ludzkiej świadomości "przeżywa" śmierć? Czy komunikacja z bytami z "tamtej strony" jest naprawdę możliwa?
Do połowy XIX w. problem przetrwania śmierci przez ludzką świadomość rozpatrywany był przez pryzmat argumentów religijnych i filozoficznych. Potem zaczęto badania nad doświadczeniami takimi jak spotkania ze zjawami zmarłych, które pojawiały się podczas seansów spirytystycznych. To właśnie one dostarczyły pierwszych potencjalnie empirycznych dowodów na to, że człowiek po śmierci kontynuuje egzystencję, tyle że w innej formie.
W drugiej połowie XX w. zwrócono z kolei uwagę na tzw. doświadczenia z pogranicza śmierci (ang. near-death experiences, NDE) oraz zjawisko "pamięci poprzednich wcieleń" u dzieci, którym zajmował się m.in. dr Ian Stevenson. Choć żaden z powyższych fenomenów sam w sobie nie stanowi dowodu na istnienie życia po życiu, wszystkie dają empiryczne wskazówki i naukowe argumenty do dyskusji na ten temat.
W środowisku naukowym trwają dysputy nad doświadczeniami z pogranicza śmierci. Według neurologów są to jedynie "miraże" umierającego mózgu powstające pod wpływem niedoboru tlenu. Dla innych wizje ze śmierci klinicznej stanowią klucz do zrozumienia procesu umierania. Jak jest naprawdę?
Trudno powiedzieć, że tzw. NDE są naukowym dowodem sensu stricto, jednak badania nad doświadczeniami z progu śmierci wyniosły na światło dzienne kilka bardzo istotnych szczegółów. Część uczonych jest zdania, że doznania ze śmierci klinicznej najlepiej wyjaśnia teoria, według której doświadczający ich ludzie rzeczywiście znaleźli się na krawędzi życia, ale dzięki medycynie zostali stamtąd "zawróceni”, mając możliwość "rzucenia okiem" na to, jak wygląda pośmiertny wymiar egzystencji, czyli zaświaty.
A co z tzw. wizjami z łoża śmierci? Co zwykle się podczas nich widuje? Jakie wnioski płyną z badań nad tym zjawiskiem?
Wizje z łoża śmierci przytrafiają się osobom na krótko przed zgonem. Są to ludzie, często pacjenci szpitali lub ośrodków opieki, którym medycyna nie jest w stanie pomóc i nie może zawrócić ich z progu śmierci. Ich doświadczenia są zaskakująco podobne do wizji NDE.
Najczęściej występują w nich zmarli krewni albo świetliste istoty, które prowadzą umierających do innego świata. Osoby, które w swoich ostatnich chwilach zachowały przytomność umysłu relacjonują to, co widzą czuwającym przy nich bliskim lub personelowi medycznemu.
Zarówno wizje z łoża śmierci, jak i doświadczenia ze śmierci klinicznej to kolejne elementy przemawiające za tym, że świadomość jest w stanie przetrwać mimo ustania czynności życiowych organizmu.
Kolejny intrygujący aspekt Pana badań dotyczy dzieci, które pamiętają poprzednie wcielenia. Czy nauka jest w stanie wyjaśnić mechanizm tego zaskakującego fenomenu? Czy można powiedzieć, że relacje dzieci, które noszą w głowach wspomnienia innych ludzi świadczą o tym, że reinkarnacja istnieje?
Dzieci te czasami twierdzą otwarcie, że coś "zdarzyło się w ich poprzednim życiu". Czasami jednak rodzice, słysząc niezrozumiałą historię z ust pociechy, odgórnie zakładają, że chodzi o zdarzenie z jego poprzedniej inkarnacji. Pojawiło się wiele teorii o źródłach tych wspomnień. Tłumaczy się je m.in. reinkarnacją albo "reakcją terapeutyczną".
Jak już wcześniej wspomniałem, nie ma ostatecznego naukowego dowodu na hipotezę o przetrwaniu. Istnieją jednak przypadki świadczące mocno - jeśli nie bardzo mocno - że dzieci dysponujące "pamięcią poprzedniego wcielenia" rzeczywiście żyły już na świecie przed tym, jak pojawiły się w swoim obecnym ciele.
A co sądzi Pan o uzdrawianiu parapsychicznym? Czy niektórzy ludzie posiadają rzeczywistą leczniczą moc? A może to ludzki organizm ma jakąś ukrytą zdolność autoregeneracji?
Myśli i przekonania mogą mieć zbawienny wpływ na nasze ciało, co pokazują eksperymenty z efektem placebo, kiedy substancja o neutralnym działaniu ma korzystny wpływ na organizm tylko dlatego, że pacjent wierzy w jej moc. Jednak jeśli nasze nastawienie jest negatywne, skutki mogą być odwrotne, co pokazały doświadczenia z nocebo (odwrotnością placebo).
To właśnie dlatego pozytywne i optymistyczne podejście do życia jest tak ważne dla każdego z nas.
Badania naukowe definitywnie udowodniły, że niektóre osoby - nazwijmy ich prawdziwymi uzdrowicielami - posiadają moc leczniczą, która może wzmocnić lub pobudzić zdolności regeneracyjne naszego ciała. Uwidoczniło się to w wielu eksperymentach.
Wiele kontrowersji budził zmarły w kwietniu 2011 r. hinduski guru Sai Baba, którego przypadkiem również się Pan zajmował. Mówiono, że posiada on różnorakie zdolności paranormalne. W obecności tłumów dokonywał materializacji przedmiotów, a nawet wskrzeszeń. Czy po latach badań, jako ekspert od jego przypadku, jest Pan w stanie odpowiedzieć na pytanie, czy Sai Baba był prawdziwym cudotwórcą?
Wiele wniosków zawarłem w książce "Cuda to moje wizytówki", którą wydano także w Polsce w 1995 r. Sama praca powstała w latach 80. w oparciu o wywiady z wieloma zwolennikami i wyznawcami Sai Baby, ciekawskimi oraz osobami, które krytykowały jego działalność. Sam również miałem możliwość obserwowania go na żywo.
Od tego czasu pojawiły się jednak nowe zarzuty wobec Sai Baby, także te dotyczące jego życia prywatnego. Obecnie pracuję nad nową edycją książki, w związku z czym wybieram się do Indii. Kiedy skończę i mój obraz tej postaci będzie kompletny, będę mógł udzielić ostatecznej odpowiedzi.
Czy nauka będzie kiedyś w stanie zaakceptować zjawiska, którymi się Pan zajmuje? Niektórzy parapsycholodzy twierdzą, że stanowią one zagrożenie dla współczesnej wizji człowieka. Czy kręgi naukowe rzeczywiście boją się tej tematyki?
Nie mam zdolności jasnowidzenia i nie mogę tego przewidzieć, ale badania nad zjawiskami nadprzyrodzonymi rozpoczęte w XIX w. i trwające przez XX stulecie, są kontynuowane. Jestem raczej pewien, że w jakimś punkcie w przyszłości uda się odkryć ich prawdziwą naturę i zintegrować je z generalnie akceptowaną wiedzą naukową.
Jeśli tak się stanie, będzie jasne, co była warta współczesna naukowa perspektywa.
Obecnie istnieje jednak pewne "tarcie" między materiałami zebranymi przez badaczy zjawisk z pogranicza a ortodoksyjną nauką, ponieważ parapsychologia nie współgra z dominującym wśród uczonych obrazem świata.
* * * * *
Erlendur Haraldsson - ur. 1931, islandzki psycholog, pisarz, emerytowany profesor Uniwersytetu w Rejkiawiku. Kształcił się na uczelniach we Freiburgu, Monachium oraz Charlotesville. Doktorat z psychologii obronił w 1972 r. Aktywny badacz zjawisk z zakresu parapsychologii, które zgłębiał m.in. z dr. Ianem Stevensonem oraz dr. J. B. Rhine’m. Zajmował się m.in. kwestią wspomnień reinkarnacyjnych, doświadczeniami z pogranicza śmierci, mediumizmem oraz hinduskim mistykiem Sai Babą.</field>
  </doc>
  <doc>
    <field name="id">132</field>
    <field name="title">nawiedzenie-siostr-fox</field>
    <field name="datawydarzenia">1847 r, 31 marca, 1848 r, w 1905</field>
    <field name="miejsce">w Białym Domu, w Nowym Jorku</field>
    <field name="description">Powstanie ruchu spirytualizmu można prześledzić na podstawie historii domu wynajętego przez Margaret i Johna Foksów, którzy przenieśli się do niego w grudniu 1847 roku. Państwo Fox mieli dorosłego syna Davida, który utrzymywał się samodzielnie z uprawy roli, a także trzy córki. Leah, najstarsza, nie była obecna tego wieczoru, choć później została słynnym medium. Margaretta, zwana także Maggie, i Catherine, zwana Katie, były w domu tej nocy 31 marca, wraz z rodzicami. Incydenty, które zainicjowały narodziny spirytualizmu, są opowiedziane w „Historii Hydesville”, napisanej przez M.E. Cadwallader.
W domu słychać było hałasy, których nie można było wyjaśnić. W styczniu 1848 roku odgłosy przerodziły się w pukanie, czasem słyszane w sypialni, a czasem w piwnicy. Stukania często powodowały drżenie całego domu. W lutym stały się tak wyraźne i ciągłe, że Foksowie z trudem odpoczywali w nocy. Oczywiście próbowali określić ich przyczynę, ale mogli jedynie stwierdzić, że odgłosy dochodzą z wnętrza domu. Żadna inna przyczyna nie została znaleziona. Inne zjawiska również były manifestowane, na przykład Katie czuła zimną dłoń na czole; czuła też obecność podobną do psa, który jednej nocy leżał na łóżku i ściągał z niego nakrycie.
W piątek, 31 marca 1848 roku, rodzina zmęczona tak wieloma bezsennymi nocami i ciągłymi dociekaniami, co było powodem tych wszystkich problemów, udała się na spoczynek wcześniej. Przenieśli wszystkie swoje łóżka do jednego pokoju. Oczywiście pukanie zaczęło się, gdy tylko próbowali zasnąć.
Dziewczyny, których dokładny wiek jest kwestionowany, ale najprawdopodobniej były nastolatkami, były bardziej podekscytowane niż zaniepokojone hałasami, rozmawiały głośno, chociaż matka starała się je uciszyć. W końcu, po długim czasie słuchania odgłosów, Katie, najmłodsza, usiadła na łóżku i powiedziała:
Teraz, drogi panie Pukaczu, zrób tak jak ja. – Wykonała szereg milczących gestów w powietrzu. Efekt był natychmiastowy: niewidzialny raper natychmiast zapukał odpowiednią liczbę razy, aby pokazać, że widział jej ruchy. Katie, zadowolona z tej nowej gry, krzyknęła:
- Tylko spójrz, mamo! Można go zobaczyć, a także usłyszeć.
Następnie pani Fox przejęła kierowanie nim:
- Policz do dziesięciu – Zabrzmiało dziesięć stuknięć. Potem poprosiła niewidzialnego rapera o wskazanie wieku Maggie i Katie. Liczba uderzeń była równa wiekowi dziewczynek. Najwyraźniej ta istota miała dobrze rozwiniętą inteligencję.
Pani Fox kontynuowała swoje pytania, a stukania w odpowiedzi były poprawne. W końcu padło pytanie:
- Czy jesteś człowiekiem?
Nie otrzymała odpowiedzi, więc zapytała:
- Czy jesteś duchem? – i usłyszała serię bardzo mocnych stuknięć.
Z następnych komunikatów wynikało, że był to duch wędrownego handlarza o imieniu Charles B. Rosna, który został zamordowany przez poprzednich mieszkańców rodzinnego domu Foksów.
Wiele lat później jego pełny szkielet został odkryty w ścianie piwnicy, w miejscu, które wskazał duch Rosny. Oczywiście, kiedy rozeszła się wieść o tajemniczym domu rodziny Foksów, poszukiwacze wrażeń zaczęli tłumnie przyjeżdżać. Młode i wrażliwe siostry Fox zostały przytłoczone przez upublicznienie tej informacji, ponieważ okazało się, że duch chce się komunikować tylko wtedy, gdy były obecne. Duch podążał za nimi, gdziekolwiek były, nawet gdy dziewczęta zostały wysłane do innych miejscowości, aby uciec od kontaktów z nim.
Kiedy w końcu ktoś pomyślał, żeby zapytać ducha o przesłanie, otrzymał następujący komunikat: „Drodzy przyjaciele, musicie głosić tę prawdę światu. To początek nowej epoki, nie wolno wam starać się ukrywać tego dłużej. Gdy wypełnisz swój obowiązek, Bóg będzie cię chronić i dobre duchy będą czuwać nad tobą. (Fodor 1934)”.
Zatem z duchowego przesłania narodził się nowy ruch duchowy. Dziewczyny zaczęły się pojawiać na publicznych demonstracjach, gdzie komunikowały się ze światem duchów przed publicznością, a fascynacja zjawiskami spirytualistycznymi rosła. Coraz więcej ludzi interesowało się własnym rozwojem komunikacji z duchami, a popularność mediumizmu i cały ruch rozprzestrzeniły się w całym kraju. Domowe koła i seanse stały się ostatnim krzykiem mody. Nawet Mary Todd Lincoln, pierwsza dama Stanów Zjednoczonych, odbyła seans w Białym Domu, w którym również uczestniczył jej mąż, prezydent Abraham Lincoln.
Dla sióstr Fox jednakże objawienie ducha było mieszanym błogosławieństwem. Żadna z nich nie chciała sławy ani odpowiedzialności za zachodzące zjawiska i wiadomości od Ducha dla zainteresowanych mas. Inne dziewczyny wychodziły za mąż, a ich życie osobiste upływało pod presją wymagających odbiorców. Po strasznej kłótni i zrujnowanym ślubie ich siostry Leah, Maggie wygłosiła w Nowym Jorku oświadczenie, podczas którego publicznie wyrzekła się spirytualizmu i stwierdziła, że wymyśliła słynne stukania, aby przyciągnąć uwagę tłumu. Jej siostra Katie wspierała ją i ujawniła sposoby, dzięki którym, jak twierdziła, oszukała społeczeństwo.
To wyznanie jednak nie stłumiło rosnącej popularności ruchu, a rok później Maggie wycofała swoje oświadczenie, twierdząc, że była w rozpaczliwej sytuacji finansowej i potrzebowała pieniędzy, które otrzymywała za wykłady. Dr Isaac Funk, znany amerykański wydawca, powiedział kiedyś, że Maggie „za pięć dolarów miałaby odmówić matce i przysięgłaby na nic” (Fodor 1934).
Ironia miłości i nienawiści w relacji Maggie z jej duchowymi darami była widoczna w ostatnich dniach jej życia, w 1905 roku, kiedy odwiedzała ją lekarka, pani Mellen. Pod koniec życia Maggie pani Mellen opiekowała się nią w maleńkim, brudnym pokoju, bez szafy i żadnej przestrzeni do chowania. Maggie nie była w stanie poruszać rękami ani nogami, a jednak, kiedy zadawała pytania swoim duchowych przewodnikom, oni wystukiwali odpowiedzi na podłodze, ścianach i suficie pokoju. Pani Mellen była świadkiem tych zdarzeń. Czy kiedykolwiek poznamy prawdę o Maggie Fox i jej zdolnościach? Prawdopodobnie nie, ale faktem jest, że była w stanie zademonstrować uczciwe i sprawdzone zjawiska duchowe w najściślejszych warunkach testowych. Jej życie osobiste i wszystkie jej błędy są takie same i prawdziwe, jak nas wszystkich, pozostały między nią a Stwórcą.
Zarówno działania Katie, jak i Leah Fox, były badane i potwierdzane przez największych uczonych i myślicieli tamtych czasów. Chociaż żadna z sióstr nie prowadziła przykładnego życia, kto z nas może pierwszy rzucić kamieniem? Pamiętaj, że były to pierwsze doświadczenia kontaktu z duchami w warunkach, jakie rozumiemy dzisiaj. Były epicentrum fenomenalnego ruchu duchowego, który wstrząsnął wieloma dawnymi poglądami religijnymi. Zgadzam się z ustaleniami Nandor Fodor przedstawionymi w jej artykule „Historia o duchach, która rozpoczęła ruch spirytualizmu”: trudno sobie wyobrazić, że dzieci mogą razem spiskować i utrwalać takie skomplikowane oszustwa.</field>
  </doc>
  <doc>
    <field name="id">133</field>
    <field name="title">nawiedzone-dzieci</field>
    <field name="datawydarzenia">2000 r, w 2000, w 2010, 2005 r, 2008 r</field>
    <field name="miejsce"></field>
    <field name="description">Czasem nasze dziecko zachowuje się tak, jakby było z piekła rodem. Karczemne awantury, wielogodzinne płacze, rzucanie zabawkami czy ich niszczenie. Są dni, kiedy każdy rodzic zastanawia się, co wstąpiło w jego dziecko. Z reguły to kolejny okres buntu, czasem złe samopoczucie czy choroba. Jednak zdarzają się i historie, które mrożą krew w żyłach. Czasem dziecko nie jest niegrzeczne czy zbuntowane, a problem jest dużo głębszy - mamy do czynienia z nawiedzeniem.
Symptomów nawiedzenia jest wiele. Niektóre z nich trudno rozpoznać. Łatwo zrzucić je na karb innych schorzeń. Są to przemęczenie, senność, zmiany nastroju, wybuchy gniewu i agresji, bóle głowy lub brzucha, anemia, problemy z pamięcią, “zawieszanie się” dziecka, nocne lęki czy problemy z wagą. Inne są bardziej nietypowe - zaburzenia osobowości, słyszenie i widzenie duchów, nieprzyjemny zapach, mówienie nieznanymi dziecku językami, myśli samobójcze. Widząc takie objawy u dziecka, rodzic często reaguje na nie wyparciem. Czasem szuka pomocy u lekarzy. Jednak w przypadku nawiedzenia najczęściej nie ma fizycznego wyjaśnienia takich symptomów.
Często opętanie zaczyna się niewinnie. Nasze dziecko nagle zaprzyjaźnia się z wyimaginowaną postacią. Bawią się razem, powierzają sobie sekrety. Nowy, niewidzialny przyjaciel często siedzi przy dziecku, kiedy to zasypia. Jeśli na tym się kończy, to nie ma się czym martwić. Jednak czasem zdarza się, że “przyjaciel” coraz bardziej izoluje dziecko od rodziny. Malec zamyka się w sobie, staje się milczący i zgaszony. Bywa, że mówi niezrozumiałe rzeczy lub rysuje postaci z rogami. Panujący nad nimi duch często zmusza swoje ofiary do milczenia lub wciąga je we wspólne tajemnice i sekrety. Przy użyciu manipulacji i oszustwa wiąże dziecko paktami i przysięgami. Czasem zaniepokojeni rodzice szukają pomocy u psychologów. Mało kto myśli o konsultacji z egzorcystą. Przecież to nie mogło zdarzyć się naszemu maleństwu.
Samo spotkanie nawiedzonego dziecka z egzorcystą bywa przerażające. Duchy i demony wyczuwają wroga. Dziecko może rzucać się na podłogę, krzyczeć, wyzywać. Drapie się po cały ciele, czasem na jego ustach pojawia się piana. Te spotkania i rytuały są trudne dla wszystkich - dla samych dzieci, ich rodziców i osób, które podejmują się prowadzenia rytuałów. Dobrze, jeśli są to księża czy wykwalifikowani egzorcyści - wtedy są szanse powodzenia. Jednak coraz częściej za te rytuały biorą się rodzice, dziadkowie czy krewni. Na skutek ich działań dzieci bardzo cierpią, a nawet umierają. Służby socjalne odnotowują takie przypadki, nie tylko w mniej cywilizowanych krajach, ale także w państwach europejskich i Stanach Zjednoczonych. Wszystkie próby egzorcyzmów określa się jako znęcanie się nad dzieckiem. Władze Wielkiej Brytanii podjęły kroki w celu zapobiegania temu zjawisku. Pracownicy socjalni są specjalnie szkoleni do wykrywania zagrożeń. Od 2000 roku, kiedy stworzono program, przeprowadzono 83 śledztwa w sprawie domowych egzorcyzmów.
A przykłady rodzinnych egzorcyzmów są przerażające. W samej Wielkiej Brytanii w 2000 roku głośny był przypadek 8-letniej Victorii Climbie. Demona z dziecka wypędzała jej ciotka wraz ze znajomym. Dziewczynka była bita, na jej ciele gaszono papierosy, bito młotkiem po palcach, głodzono ją i kazano spać w foliowym worku. Wszystko to podobno dla jej dobra. Niestety Victoria zmarła. Sprawcy mieli poparcie przywódców religijnych swojej wspólnoty religijnej, którzy twierdzili, że dziecko jest nawiedzone.
Kolejnym przypadkiem była śmierć w 2010 roku 15-letniego Krisy’ego Bamu. Tym razem wypędzaniem ducha zajęła się siostra chłopaka, Magalie Bamu i jej chłopak - Eric Bikubi. Kristy był bity, torturowany, cięto go nożem, szarpano kombinerkami, bito młotkiem. Sprawcy użyli także nóg od stołu, butelek i kafli. Nnic nie “działało”, więc siostra zdecydowała o podtapianiu brata. Niestety skończyło się to tragicznie. Kristy nie był jedyną ofiarą egzorcyzmów - Magalie podobnym rytuałom poddała także pozostałą czwórkę swojego rodzeństwa. Mieli więcej szczęścia - udało im się uciec.
W 2005 roku matka wraz z partnerem i lokatorem wypędzała duchy ze swojego 17-mięsiecznego synka. Dziecko miało połamany kręgosłup, urwane dwa palce i wybity ząb. Sprawcy twierdzili, że chłopiec był opętany i próbowali go ratować.
W 2008 roku rodzice zagłodzili na śmierć 7-letnią Khyrę Ishaq. Wierzyli oni, ze dziecko jest opętane. Dziecko było także bite.
Pewna Kolumbijka, Ana Feria Santos opowiedziała mediom, że jej dwumiesięczny syn jest Szatanem. Według słów matki nauczył się chodzić, kiedy miał miesiąc, znikał i pojawiał się w zupełnie niespodziewanych miejscach, ział ogniem i podpalał różne rzeczy. Miał dwa miesiące, a wyglądał jak roczne dziecko. Do tego miał niesamowite oczy. Chodził po domu, wydawał dziwne dźwięki i chichotał w przerażający sposób. Sąsiedzi kobiety uwierzyli w jej zapewnienia i obrzucali dom Santosów kamieniami. Władze zdecydowały, że bezpieczniejsze dla diabelskiego dziecka będzie odseparowanie go od rodziców.
Jak duchy i demony trafiają do dzieci? Najczęściej przez rodziców - częstym powodem są właśnie oni lub historia rodziny. Czasem dziecko ma kontakt z nieodpowiednimi materiałami lub treściami. Mogą to być karty tarota lub tabliczka ouija. Pewien chłopiec widywał duchy, ponieważ jego matka korzystała z kart tarota bez zachowania zasad magicznego BHP. Bywa, że nawiedzenie jest wynikiem karmy lub przenoszonych przez pokolenia klątw, przysiąg czy paktów. To, co kiedyś wydawało się niewinne, teraz może mieć straszne konsekwencje. Zdarza się, że nawiedzającym dziecko duchem jest zmarły członek rodziny - rodzeństwo, rodzice, dziadkowie czy ukochana ciocia. Czasem są to zmarli lokatorzy domu, w którym dziecko mieszka.
Wszystkie przypadki opętania są straszne, jeśli jednak obiektem nawiedzenia staje się niewinne dziecko, to jest to jeszcze bardziej przerażające. Jednak trudno jest ocenić, kiedy należy już zwrócić się po pomoc do egzorcysty. W przypadku zauważenia u dziecka niepokojących objawów warto skonsultować się z lekarzem i psychologiem. Kiedy wykluczą oni przyczyny chorobowe, to wtedy dobrze jest skorzystać z pomocy doświadczonego egzorcysty. Jednak na pierwszym miejscu powinno zawsze stać dobro i bezpieczeństwo dziecka. Zbyt wiele było przypadków, kiedy w imię religijnej idei dzieci umierały w potwornych męczarniach. Oby w przyszłości takie morderstwa zdarzały się jak najrzadziej.</field>
  </doc>
  <doc>
    <field name="id">134</field>
    <field name="title">nazywaja-go-spiacym-prorokiem</field>
    <field name="datawydarzenia">w 1945, 2000 r, 11 września, 2001 r</field>
    <field name="miejsce">w Nowym Jorku</field>
    <field name="description">Za każdym razem, kiedy wprowadzano go w stan hipnozy, jego zadaniem miało być odnalezienie sposobu na pokonanie danego schorzenia. Amerykaninowi wystarczyło podać jedynie nazwisko chorego i miejsce, w którym w danej chwili przebywa, a rozwiązanie samo jawiło się przed wizjonerem.
Czy ktokolwiek z nas nie marzył nigdy o niesamowitej zdolności zapamiętywania treści książek z iście fotograficzną dokładnością, umieszczając je jedynie pod poduszką podczas snu? Tego rodzaju umiejętności zdają się wykraczać poza możliwości ludzkiego rozumu. Czy na pewno? Jednemu z ludzi udało się tego dokonać. Tego i wielu innych niepojętych rzeczy.
Mowa o Edgarze Cayce, amerykańskim mistyku, wizjonerze i proroku. Ta niezwykła postać po upływie ponad pół wieku od śmierci w 1945 r. nadal budzi sensację. Nic dziwnego, skoro udało mu się wejść w posiadanie licznych, niepowtarzalnych darów. Aurą tajemniczości osnuta została historia choroby Cayce’a oraz towarzyszące jej cudowne uzdrowienie. Mianowicie, jako dwudziestoletni mężczyzna z nieznanej przyczyny zaczął tracić głos. Wiedza medyczna okazała się bezsilna wobec tej dolegliwości i zapowiadało się na to, że Cayce bezpowrotnie utraci zdolność mowy.
Tak się jednak nie stało. Dlaczego? Przyjaciel Edgara postanowił zastosować niekonwencjonalną metodę leczenia, wprowadzając swojego pacjenta w stan hipnozy. Terapia okazała się zbawieniem. Podczas seansu Cayce sam znalazł sposób na przezwyciężenie choroby, a po wybudzeniu był całkowicie zdrowy. Wielka mistyfikacja czy ogromne możliwości ludzkiego umysłu? Być może kiedyś uda nam się odkryć tę tajemnicę. Najciekawsze jest jednak to, że zdolności wizjonera wykorzystano niosąc pomoc innym cierpiącym z nieznanych medycynie przyczyn. Od tej pory rozpoczęła się sława Cayce’a. Za każdym razem kiedy wprowadzano go w stan hipnozy, jego zadaniem miało być odnalezienie sposobu na pokonanie danego schorzenia. Amerykaninowi wystarczyło podać jedynie nazwisko chorego i miejsce, w którym w danej chwili przebywa, a rozwiązanie samo jawiło się przed wizjonerem. Z tego powodu przylgnęło do niego określenie ,,śpiący prorok".
Swoje porady w ciągu lat zgromadził w specjalnych poradnikach, w których używając fachowego języka opisywał metody przezwyciężania nieznanych lekarzom dolegliwości. Publikacje budzą podziw, zwłaszcza że ich autor był prostym, nieuczonym człowiekiem. Jego przypadek udowadnia, jak fenomenalnym tworem jest ludzki mózg i być może nigdy nie uda nam się poznać go całkowicie. To jednak nie koniec cudów w życiu Cayce’a. Wielokrotnie wspomina się, że potrafił nawiązać kontakt z zaświatami i rozmawiał z nieżyjącymi już członkami rodziny.
Edgar Cayce uznawany jest na równi z Nostradamusem za największego proroka, jaki chodził po ziemi. Jego wizje dotyczące końca ery człowieka wyprzedziły nawet odkrycia dokonane przez naukę w oparciu o zastosowanie nowoczesnych technologii. Jemu jako pierwszemu udało się wskazać takie procesy zachodzące w naturze, jak topnienie lodowców, ruchy płyt tektonicznych ziemi, zmiany klimatyczne, przesunięcie się biegunów oraz wiele innych niszczycielskich zachowań przyrody, by wspomieć tylko powodzie o niespotykanej sile i zasięgu. Jedna z jego wizji wyraźnie uwypukla, że około 2000 r. w wyniku przesunięcia się biegunów nastąpią największe zmiany klimatu.
Czy zatem nietypowe dla naszej szerokości geograficznej pory roku wydają się jawnym dowodem, że coraz bliżej Apokalipsy spełnionej? Czy niemalże afrykańskie upały następujące prawie natychmiast po wyjątkowo długiej i mroźnej zimie zupełnie do nas nie przemawiają? A jak reagujemy na informację, że średnia temperatura Ziemi podniosła się o kilka stopni lub gdy nazywana zjawiskiem na miarę tysiąclecia powódź dotyka nasz kraj co kilkanaście lat?
Podczas swoich seansów somnambulicznych Cayce odkrył zmiany zachodzące w świecie politycznym. To jemu udało się przewidzieć zamach terrorystyczny z 11 września 2001 r., który obrócił w ruinę kompleks budynków nazywanych Word Trade Centre w Nowym Jorku. Gdyby wcześniej uwierzono proroctwu Cayce’a, być może udałoby się uniknąć największego w dziejach świata zamachu terrorystycznego. Jedno jest pewne - nauka płynąca z wydarzeń z 11 września 2001 r. zmusza nas jednak do głębszej zadumy nad tym, w jakim kierunku zmierza cywilizacja. A może to tragiczne zdarzenie stanowi jedynie ostrzeżenie i zapowiedź poważniejszych w skutkach wydarzeń nieuchronnych czasów Apokalipsy?</field>
  </doc>
  <doc>
    <field name="id">135</field>
    <field name="title">nie-bedzie-ambasady-dla-kosmitow-w-rosji</field>
    <field name="datawydarzenia"></field>
    <field name="miejsce">na Ziemię, na Ziemi</field>
    <field name="description">Rosyjskie władze nie wyraziły zgody na udostępnienie terenu pod budowę ambasady dla istot pozaziemskich - podaje Głos Rosji.
Z taką nietypową prośbą do Władimira Putina, Dmitrija Miedwiediewa oraz rosyjskich urzędników zgłosili się przedstawiciele ruchu raeliańskiego - międzynarodowego stowarzyszenia zrzeszającego wyznawców teorii, według której na Ziemię przybywały wysoko rozwinięte istoty zwane Elohim. Raelianie uważają, że mogą utrzymywać z nimi kontakt za pomocą np. channelingu. Pojawienie się Elohim na Ziemi miało się przyczynić do szybkiego rozwinięcia się naszej cywilizacji. Są to wierzenia mocno sprzężone z tak zwaną zakazaną archeologią.
Rosyjscy politycy nie byli zainteresowani wybudowaniem ambasady przyjmującej kosmitów, choć raelianie zapewniali, że przyczyni się do podniesienia znaczenia Rosji jako duchowego centrum Ziemi</field>
  </doc>
  <doc>
    <field name="id">136</field>
    <field name="title">nieoczekiwana-zmiana-miejsc-w-watykanie</field>
    <field name="datawydarzenia">1 maja, 7 kwietnia, 1676 r, roku 1689, w 1683, w 1956, 11 września, 2001 r, w 1688, w 1611, w 1676, 1677 r</field>
    <field name="miejsce">na Węgry, w Como, w Europie</field>
    <field name="description">Nigdy wcześniej nie usuwano ciała jednego papieża, aby zrobić miejsce dla kolejnego, zwłaszcza jeśli obaj są beatyfikowani. Zwłaszcza w roku okrągłej rocznicy urodzin. Wszyscy myśleli, że Innocenty będzie w tym roku szczególnie czczony, a nie usuwany z grobu! Dlaczego więc jego trumnę przeniesiono, by zrobić miejsce dla Jana Pawła II?
By móc złożyć trumnę Jana Pawła II, z watykańskiej kaplicy św. Sebastiana usunięto doczesne szczątki siedemnastowiecznego papieża, błogosławionego Innocentego XI. Kaplica znajduje się u wejścia do watykańskiej Bazyliki św. Piotra.
Decyzja władz Watykanu wywołała wiele dyskusji - pojawiły się m.in. spekulacje, że ma to być forma "ukarania" człowieka, który wspierał finansowo protestanckiego króla Anglii, Wilhelma III Orańskiego. Tam, gdzie dotąd spoczywały zwłoki Innocentego XI, złożono trumnę z ciałem Polaka, Jana Pawła II. W niedzielę 1 maja - zaledwie sześć lat po śmierci - papież ten ogłoszony został błogosławionym.
Kaplica św. Sebastiana mieści się we wnęce, do której wejście znajduje się tuż obok jednej z największych atrakcji turystycznych bazyliki św. Piotra - "Piety" Michała Anioła. Ale Watykan zaprzeczył jakoby traktował Jana Pawła II w sposób szczególnie uprzywilejowany.
Kryształową trumnę Innocentego XI w czasie prostej ceremonii przeniesiono w nowe miejsce już 7 kwietnia wieczorem, po zamknięciu bazyliki. Innocentego, który pełnił urząd od 1676 roku do śmierci w roku 1689, uznawano za obrońcę chrześcijańskiej Europy przed islamem - odegrał ważną rolę w walkach z Turkami osmańskimi podczas drugiego oblężenia Wiednia w 1683 roku. Beatyfikowano go w 1956 roku, kiedy Związek Radziecki wkroczył na Węgry. Po atakach terrorystycznych z 11 września 2001 roku wznowiono dyskusję o jego ewentualnej kanonizacji.
Później jednak jego reputacja została nadszarpnięta, kiedy okazało się, że rodzina papieża - bogaci bankierzy z rodu Odescalchich - wspierała finansowo króla Wilhelma III Orańskiego. Włoskie małżeństwo pisarzy - Francesco Sorti i Rita Monaldi - napisało nawet na ten temat powieść pod tytułem "Imprimatur" na podstawie dokumentów odnalezionych w rzymskim archiwum. Okazało się, że Odescalchi sfinansowali w ten sposób obalenie ostatniego katolickiego króla Anglii, Jakuba II, w czasie tak zwanej chwalebnej rewolucji w 1688 roku.
W latach sześćdziesiątych XVII wieku za pośrednictwem weneckich bankierów Wilhelmowi pożyczono łącznie 173 tys. skudów - równowartość rocznego deficytu Watykanu. Kiedy Innocenty XI został papieżem, także wspierał Wilhelma w jego konflikcie z katolickim królem Francji Ludwikiem XIV, "Królem Słońce" - prawdopodobnie dlatego, że chciał odzyskać pieniądze. Te same pieniądze, które później pomogły Wilhelmowi najechać Anglię i zmusić Jakuba II do ucieczki do Francji. - To przez naszą książkę Innocenty XI stracił opinię świętości - mówi Francesco Sorti. - Okazało się, że zdradził Kościół katolicki.
Sorti jest przekonany, że obecnie Innocenty XI jest dyskretnie "degradowany", choć właśnie w tym roku mija 400 lat od jego narodzin. - Nigdy wcześniej nie usuwano ciała jednego papieża, aby zrobić miejsce dla kolejnego, zwłaszcza jeśli obaj są beatyfikowani - tłumaczy pisarz. - Zwłaszcza w roku okrągłej rocznicy urodzin. Wszyscy myśleli, że Innocenty będzie w tym roku szczególnie czczony, a nie usuwany z grobu! Ciało Innocentego XI przeniesiono do dalszej części bazyliki św. Piotra. A ciało Jana Pawła II przeniesiono z krypty do kaplicy św. Sebastiana. Zgodnie z tradycją, wszyscy beatyfikowani lub kanonizowani papieże spoczywają na terenie bazyliki św. Piotra.
Ks. Federico Lombardi, rzecznik Watykanu, zaprzeczył jakoby Innocenty XI był "degradowany". - Rozważając różne miejsca, w których mogłoby spocząć ciało Jana Pawła II uznaliśmy, że kaplica św. Sebastiana, znajdująca się blisko wejścia, będzie wygodna dla wielu pielgrzymów, którzy niewątpliwie będą przybywali na grób tego papieża - powiedział duchowny.
Innocenty XI
Urodził się w Como w 1611 roku, jako młody człowiek pracował w rodzinnym banku. Papieżem został w 1676 roku. Jako papież wykorzystywał wiedzę o finansach: jego rozsądne plany finansowe sprawiły, że Watykan wyszedł z długoletniego deficytu i wypracował nadwyżki. W 1677 roku zakazał przedstawień w operze. Na jego relacje z Ludwikiem XIV wpływała negatywna ocena rosnących wpływów Francji w Europie. Jego beatyfikacja miała miejsce dopiero w 1956 roku - wcześniej sprzeciwiała się jej Francja.</field>
  </doc>
  <doc>
    <field name="id">137</field>
    <field name="title">nieudane-dzieci-brytyjskiej-monarchii</field>
    <field name="datawydarzenia">w 1986, w 1941, w 1981, w 1997, w 1930, 18 października, 1821 r, w 1888, w 2011</field>
    <field name="miejsce">w Redhill, w Szkocji, na Wyspach, w Londynie</field>
    <field name="description">Szał wokół Royal Baby ukazuje tylko jedną, różową stronę brytyjskiej rodziny królewskiej. Druga to smutne opowieści o dzieciach, które przyszły na świat nie takie, jak oczekiwano. W rodzinie Elżbiety II usuwanie ludzi z drzewa genealogicznego zdarzało się nierzadko. Taki los spotkał jej bliskie kuzynki, Nerissę i Katherine, które porzucono w zakładzie dla obłąkanych. Dużo bardziej szokująca jest jednak historia człowieka, którego istnienie stanowiło wieloletni sekret rodziny Królowej Matki…
Narodziny prawnuka Elżbiety II stały się medialną sensacją, która powoli męczy. Sztucznie napędzane podniecenie zrodziło pytania, ile w tym wszystkim blichtru, a ile prawdy. Media ukazują Royal Baby jako śliczne zdrowe dziecko młodych i pięknych rodziców. To bezsprzecznie "najlepsza strona" brytyjskiej rodziny królewskiej. Ale jest też druga. Tam, pod warstwą kurzu, kryją się historie upośledzonych dzieci, które dosłownie wymazano z historii, skazując je na samotność i zapomnienie…
Siostry, których nikt nie chciał
Mówiono, że w szpitalu, gdzie je umieszczono, ktoś odwiedził je tylko raz - na początku lat 60. Plotki zaczęły się, kiedy w 1986 r. zmarła starsza z sióstr, Nerissa. Pochowano ją w prostym grobie z plastikową tabliczką, o który nikt nie dbał. Młodsza Katherine - rówieśniczka królowej - prawdopodobnie żyje do dziś*. Ich rodowe nazwisko brzmi Bowes-Lyon, a ich ojcem był starszy brat Elżbiety - Królowej Matki, co czyni je bardzo bliskimi kuzynkami obecnie panującej monarchini. Umieszczone w placówce dla umysłowo chorych w Redhill (hr. Surrey) zostały - jak podkreślają złośliwi - dyskretnie (prawdziwie "po angielsku") zapomniane przez rodzinę.
Ojcem sióstr był John Herbert Bowes-Lyon (1886-1930), a matką Fenella Hepburn-Stuart-Forbes-Trefusis (1889-1966). Z ich pięciu córek Nerissa (ur. 1919) oraz Katherine (ur. 1926) przyszły na świat opóźnione umysłowo i w 1941 r. zostały oddane do zakładu psychiatrycznego Royal Earlswood Asylum for Mental Defectives. "Burke’s Peerage" - almanach brytyjskiej szlachty wymieniający m.in. członków i kuzynów rodziny królewskiej, uznaje obie siostry za osoby… dawno zmarłe. Przypomniano sobie o nich dopiero kilka lat temu, w związku z telewizyjnym dokumentem.
Film podobno głęboko uraził Elżbietę II. Choć Nerissa zmarła w zapomnieniu w 1986 r., Katherine prawdopodobnie żyje nadal. Dawni pracownicy zakładu w Redhill wspominali, że w młodości była ona bardzo podobna do królowej. Nie przypominali sobie też, aby nobliwe pensjonariuszki kiedykolwiek ktoś odwiedzał - nie tylko od strony panującego kuzynostwa, ale i rodzeństwa (ich siostra, Anna, była żoną duńskiego księcia Waldemara). Mimo to siostry zachowały ponoć pewne wspomnienia o rodzinie.
- Kiedy w telewizji pokazywano Królową albo Królową Matkę, wykonywały one zwykle ukłon - bardzo dostojny i niski - wspomniała w rozmowie z "Daily Mail" pielęgniarka Onelle Braithwaite. - To było bardzo smutne. Bo jakież one miały życie? Nie mówiły, tylko wydawały dźwięki i gestykulowały. Jeśli się je znało, można było zrozumieć, o co im chodzi. W dzisiejszych czasach pewnie zostałyby poddane terapii, dzięki której mogłyby się łatwiej porozumiewać. Rozumiały jednak więcej niż przypuszczano.
Socjolodzy tłumaczą, że siostry oddano do placówki w czasach, kiedy upośledzenie umysłowe uznawano za źródło patologii i wadę niegodną arystokracji. Prasa dodawała, że mimo zaniedbań ze strony rodziny, obie kobiety pojawiły się na ślubie księcia Karola i Lady Diany w 1981 r. Ośrodek, gdzie rezydowały zamknięto w 1997 r. Od tego czasu Katherine przebywa prawdopodobnie w innym zakładzie opieki na terenie hrabstwa Surrey. Ale z rodziną ojca sióstr wiąże się jeszcze jedna, dużo bardziej przejmująca historia. Otóż w zamku Glamis - rodowej siedzibie - gdzie ich ojciec, Sir John Herbert, przedwcześnie dokonał żywota z powodu zapalenia płuc, przez dziesięciolecia przechowywano mroczną tajemnicę zapomnianego dziedzica.
Monstrum z Glamis
Zamek Glamis leży w Szkocji, w pobliżu wioski o tej samej nazwie, a w rękach rodziny Lyon jest od późnego średniowiecza. To tutaj wychowała się Królowa Matka i tu w 1930 r. urodziła księżną Małgorzatę († 2002). Z budowlą wiąże się wiele typowo brytyjskich legend o duchach, choć najbardziej szokuje historia tutejszego "sekretu", w który wtajemniczono jedynie kilku członków rodziny i najwierniejszych służących. Dotyczył on ukrywanego tam przez dziesięciolecia syna prapradziadków obecnej królowej nazywanego… Monstrum z Glamis.
Historia zdeformowanego arystokraty, którego opisywano jako "żywą beczkę" a nawet "pół-człowieka, pół-żabę" dotarła do opinii publicznej pod koniec XIX w. Musiał on być już wówczas bardzo leciwy, choć według pogłosek dożył setki i zmarł dopiero w latach 20. ub. wieku! Jedną z osób, która go widziała był lokaj Andrew Ralston, który przeraził się tak, że nigdy nie chciał już nocować w zamku. O przemykającym po korytarzach "dziwadle" wspominali także zatrudnieni na zamku budowlańcy.
Uznaje się, że monstrum był Thomas Bowes-Lyon - oficjalnie zmarły po urodzeniu pierworodny syn Thomasa George’a (1801-34), Lorda Glamis i pradziadka królowej matki. Na świat przyszedł 18 października 1821 r. i rzekomo zmarł zaraz po chrzcie, choć okazało się, że nie ma grobu. Pojawiły się plotki, że silnie zdeformowany chłopiec żyje i jest przetrzymywany w ukrytej komnacie zamku, skąd czasami się go wypuszcza.
James Wentworth Day - pisarz i dziennikarz radiowo-telewizyjny, w książce "Rodzinna historia Królowej Matki" (1967) podał poruszający rysopis zaginionego dziedzica: "Jego klatka piersiowa była jak wielka beczka. Był owłosiony, z głową wyrastającą wprost z ramion i z kończynami jak u lalki…" - pisał.
Istnienie Monstrum miało być treścią przekazywanego między członkami rodu "sekretu". Mówiono nawet, że gdy poznał go Claude Bowes-Lyon (1824-1904) - dziadek Królowej Matki, załamał się psychicznie i nigdy nie odzyskał dawnej kondycji. Wraz ze zbliżającym się XX stuleciem w kręgach rodziny o Monstrum opowiadano coraz rzadziej, pozwalając, by jego historia zlała się z innymi legendami otaczającymi zamek Glamis, który uważa się za jedną z "najbardziej nawiedzonych" budowli na Wyspach.
Książę Rozpruwacz?
W rodzinie Elżbiety II - jak w każdej innej - przytrafiały się też "czarne owce". Jedną z nich był bezsprzecznie książę Albert Wiktor (1864-92) - syn Edwarda VII, wnuk królowej Wiktorii, który w opinii kilku autorów mógł być… Kubą Rozpruwaczem - niezidentyfikowanym do dziś mordercą, który w 1888 r. w londyńskiej dzielnicy Whitechapel brutalnie pozbawił życia kilka kobiet i pogrywał ze śledczymi, wysyłając im prowokacyjne listy. Stephen Knight w bestsellerze "Kuba Rozpruwacz: Ostateczne rozwiązanie" (1976) pisze, że morderstwa były próbą odciągnięcia uwagi społeczeństwa od zawartego potajemnie małżeństwa skandalisty i biseksualisty, księcia Alberta Wiktora z robotnicą Annie Elizabeth Crook.
Istniała też druga wersja: obłąkany i toczony przez syfilis arystokrata sam dopuszczał się zbrodni, które - by uniknąć skandalu - przypisano piekielnemu Kubie. Dziś większość historyków uważa, że to nieprawda, bo książę miał alibi - gdy popełniono morderstwa, nie było go w Londynie. Jeszcze jedna teoria spiskowa związana z Albertem Wiktorem - drugim w kolejności do tronu - mówi, że pozbyto się go umyślnie, by nie mógł objąć rządów.
Wszelkie rysy na wizerunku monarchii, biorące się ze skandali i skandalików, były zwykle szybko tuszowane. Obserwatorzy medialnej histerii wokół Williama i Kate zastanawiali się, czy ich kryształowy związek nie ma czasem ocieplić wizerunku monarchii po perypetiach Karola i Diany. Ci, którym jest to obojętne sugerują, że narodziny Royal Baby to nie żadne wiekopomne wydarzenie (wszak monarcha brytyjski panuje, ale nie rządzi), tylko dobry materiał na sezon ogórkowy. Polityka wizerunkowa monarchii wymaga jednak, aby życie przyszłego króla było z zasady sielankowe, nawet jeśli tak naprawdę - jak pisał Szekspir - "ciężka jest głowa, co koronę nosi…".
____________
Takie informacje pojawiły się w 2011 r. Od tego czasu nie informowano o jej stanie ani śmierci.</field>
  </doc>
  <doc>
    <field name="id">138</field>
    <field name="title">nieznana-biografia-jezusa</field>
    <field name="datawydarzenia">w 1945, 1887 r</field>
    <field name="miejsce">w Biblii, w Biblię</field>
    <field name="description">Zgodnie z treścią ewangelii Jakuba Chrystus urodził się nie w stajence, a w grocie. Józefa przedstawia jako starca, który miał liczne potomstwo z inną żoną. Zaawansowany wiek Józefa miał zapewnić "czystość" Marii. Kiedy Józef poszedł po akuszerkę dla rodzącej żony, widział cud. Chmury zatrzymały się na niebie, a ptaki zawisły w powietrzu.
W południowym Egipcie, opodal Nag Hammadi w 1945 roku piaski pustyni "odkryły" gliniane naczynie, w środku którego znajdowały się starożytne manuskrypty. Odkryte teksty napisane były trzy wieki po śmierci Chrystusa, w języku koptyjskim na papirusie i oprawione w skórę. Przedstawiały one po części inną wersję chrześcijaństwa, o bardzo kontrowersyjnej i zaskakującej treści. Trzynaście starożytnych ksiąg składało się z 51 tekstów. Najciekawszy w tym znalezisku jest fakt, iż 49 tekstów było całkowicie nieznanych, odczytanych po raz pierwszy. Manuskrypty przedstawiały nieznane opowieści o Chrystusie, jego młodości, a także możliwym związku z kobietą. Eksperci z całą pewnością stwierdzili, że odnalezione manuskrypty są autentycznymi dokumentami z przełomu drugiego i trzeciego wieku. Niektórzy uznają te teksty za herezję, za przejaw obecności szatana.
Do tej pory historię chrześcijaństwa zawsze utożsamialiśmy z czterema biblijnymi Ewangeliami: Jana, Marka, Mateusza i Łukasza. Teksty te powszechnie są uznawane za najdokładniejszy obraz przedstawiający życie Jezusa. Odnalezione manuskrypty zwane "Biblioteką z Nag Hammadi" podważają te poglądy Kościoła. Biblijne Ewangelie i odnalezione manuskrypty mają cały szereg wspólnych elementów, ale także zdecydowanie się różnią w wielu miejscach.
Ewangelia Dzieciństwa według Jakuba mówi o narodzinach Jezusa. Zgodnie z jej treścią Chrystus urodził się nie w stajence, a w grocie. Józefa przedstawia jako starca, który miał liczne potomstwo z inną żoną. Zaawansowany wiek Józefa miał zapewnić "czystość" Marii. Kiedy Józef poszedł po akuszerkę dla rodzącej żony, widział cud. Chmury zatrzymały się na niebie, a ptaki zawisły w powietrzu. Kiedy dotarł do groty z akuszerką, dzieciątko już się narodziło. Później zobaczył, jak malutki Jezus podszedł do matki, by ssać jej pierś.
Ewangelia Dzieciństwa według Tomasza opowiada o dziecku mającym nadnaturalną moc. Rozpoczyna się od obrazu 5-letniego Jezusa bawiącego się nad brzegiem strumienia wodą i błotem. Dziecko ulepiło z błota kilka figurek ptaków. Kiedy przechodzący Żyd zaczął złorzeczyć, że Jezus pracuje w szabas, ten rozkazał ptakom, by rozłożyły skrzydła i odleciały. Te "uznając" boską moc Jezusa wykonały polecenie i odleciały. Młody Jezus, gdy miał zły humor, potrafił odbierać innym życie. Było w nim coś nieposkromionego, był potężny i popędliwy. W Ewangelii Tomasza młody Jezus dokonał co najmniej trzy razy tych samych cudów, co w dorosłym życiu. Dorastając zaczął używać swojej mocy do czynienia dobra. Zaczął uświadamiać sobie, kim jest i w jakim kierunku podąża jego przeznaczenie.
Jeden z apokryfów mówi o życiu Jezusa między 12 a 30 rokiem. W 1887 roku mnisi buddyjscy udostępnili rosyjskiemu podróżnikowi starożytne pisma o odwiedzinach Issa przed wiekami. Po odczytaniu tych pism podróżnik stwierdził, ze opisują Jezusa w brakujących latach w Biblii. Słowo "Issa" w licznych językach wschodu oznacza Jezus. Zgodnie z treścią dokumentów Jezus przez sześć lat żył i nawracał wśród Hindusów. Nie posłuchał jednak hinduskich nauczycieli i nauczał niskie klasy, co było nie do przyjęcia przez mentorów. Miał zostać za to ukarany śmiercią, więc uciekł z tamtych stron.
W Księdze Marii i Filipa odnajdujemy sugestie o intymnym związku Jezusa z Marią Magdaleną. Jezus uważał Marię Magdalenę za bliskiego, ukochanego ucznia, najbardziej zaufanego spośród wszystkich. Istnieje tam także stwierdzenie, że Jezus pocałował Marię. W biblijnych Ewangeliach także rola Marii Magdaleny jest zauważona, gdyż wymieniono tam jej imię aż 18 razy.
Męka, ukrzyżowanie i zmartwychwstanie Chrystusa jest dobrze udokumentowane zarówno w Biblii, jak i w innych Ewangeliach. Istnieją jednak duże różnice w tych relacjach. W jednym z odnalezionych tekstów głoszony jest pogląd, że Jezus wcale nie umarł na krzyżu. Kontrowersyjna wersja mówi o niedostrzeżonej zamianie postaci Jezusa i Szymona, który pomógł Jezusowi nieść krzyż przed egzekucją.
Zdaniem chrześcijan w trzy dni po ukrzyżowaniu, niedzielnego poranka miał miejsce cud zmartwychwstania Jezusa. Ewangelie biblijne jednak w różny sposób to opisują. Marek mówi, że przy grobie były trzy kobiety i anioł, Mateusz twierdzi, że dwie kobiety i anioł, Łukasz wspomina o trzech kobietach i dwóch aniołach, a Jan pisze, że była tam Maria Magdalena i dwóch aniołów. W Ewangelii Piotra istnieje zupełnie inny opis tego wydarzenia. Po zmartwychwstaniu Jezusa z grobu wyszło dwóch olbrzymów. Z grobu wyłonił się także krzyż. Z nieba Bóg zapytał, czy będzie nauczał żywych i umarłych, a ten unosząc się w kierunku nieba odparł, że tak.
Po Soborze Nicejskim Kościół ujednolicił wersję życia Jezusa. Alternatywne teksty zaczęły wówczas zanikać, gdyż duchowni nie płacili za przepisywanie innych Ewangelii. To była jedna z przyczyn wyjścia z użycia tych tekstów. Natomiast te z nich, które były przez innych kopiowane zostały wyklęte przez Kościół i zakazane.
Czego uczą nas te kontrowersyjne teksty? Luki w biografii Jezusa przez wieki zawsze wywoływały spory, zawsze budziły emocje i różne opinie. Które teksty są prawdziwe, a które były zaadoptowane przez Kościół na własne potrzeby polityczne? Tego po wielu wiekach chyba nie wie już nikt. Może prawda leży, tradycyjnie, gdzieś po środku?
Katolicy nie wierzą w Biblię?</field>
  </doc>
  <doc>
    <field name="id">139</field>
    <field name="title">nieznane-zagrozenia-z-kosmosu</field>
    <field name="datawydarzenia">15 lutego, 2013 r, 2014 r, 30 czerwca, 1908 r</field>
    <field name="miejsce">w Marsa, w Środkowej Syberii, na Ziemi</field>
    <field name="description">Asteroidy, rozbłyski gamma czy nadaktywne Słońce to problemy, o których w ostatnich latach mówi się coraz więcej. Ludzkość nie jest w stanie zapobiec im w jakikolwiek sposób. Lista zagrożeń z kosmosu liczy więcej pozycji, ale rzadko się o nich wspomina. Zabójcze chmury pyłu, destabilizacja Układu Słonecznego czy kolizja z Andromedą to tylko niektóre z nich…
Od 15 lutego 2013 r. niektórzy z większym niepokojem patrzą w niebo. Eksplozja meteoru nad Czelabińskiem, choć doprowadziła do względnie niedużych szkód, przypomniała o niszczycielskim potencjale bolidów i asteroid, których niezliczone chmary krążą w kosmicznym sąsiedztwie Ziemi. Po raz kolejny pojawiły się pytania, co będzie, jeśli przy następnym zderzeniu ludzkość nie będzie miała tyle szczęścia.
Jakby tego było mało, w ostatnich latach coraz więcej uwagi poświęca się innemu problemowi, wobec którego również jesteśmy bezradni. Intensywna słoneczna burza może uszkodzić sieci komunikacyjne i odciąć prąd milionom osób, wywołując kryzys uzależnionej od elektroniki cywilizacji. W kosmosie czyhają też innego rodzaju niebezpieczeństwa. Choć wiemy o nich niewiele, niewykluczone, że kiedyś przyjdzie zmierzyć się z nimi oko w oko.
"Marsokalipsa"
Na początku roku uczeni ogłosili, że istnieje spore prawdopodobieństwo, iż w październiku 2014 r. w Marsa uderzy kometa "Siding Spring". Skatalogowany pod nazwą C/2013 A1 obiekt został odkryty na początku stycznia 2013 r. przez astronoma-weterana, Roberta H. McNaughta. Rozmiary komety pozostają nieznane, choć dr Phil Plait - popularny naukowy bloger - sugerował, że przy kilkudziesięciu kilometrach średnicy i prędkości 55 km/s jej kolizja z Czerwoną Planetą wyzwoli energię 25 mln razy większą od wybuchu najpotężniejszej bomby atomowej.
Od razu zrodziły się pytania, czy marsjańska apokalipsa odbije się jakoś na naszym bezpieczeństwie. Internauci spekulowali, że Ziemia może zostać zasypana odłamkami skalnymi z Marsa, ale astronomowie studzili gorące nastroje. Znacznie mniej mówiono o innym zagrożeniu, czyli możliwej destabilizacji orbity Czerwonej Planety. Mogłaby ona zainicjować "reakcję łańcuchową" wprowadzającą chaos w mechanikę Układu Słonecznego.
C/2013 A1 jest chyba zbyt małym obiektem, by sprowokować tego typu zagrożenie. Uczeni uspokajają również, że według najnowszych szacunków do kolizji nie dojdzie, a "Siding Spring" prawdopodobnie "muśnie" powierzchnię Marsa, mijając go w odległości 120 tysięcy kilometrów. Nawet jeśli spełni się czarny scenariusz, Ziemię od Czerwonej Planety dzieli bezpieczna bariera dziesiątków milionów kilometrów. Mimo to prognozy na daleką przyszłość nie wyglądają ciekawie.
Jacques Laskar i Mickaël Gastineau z Obserwatorium Paryskiego przeprowadzili kilka tysięcy komputerowych symulacji, które dały niepokojący rezultat: "W przyszłości może dojść do grawitacyjnej destabilizacji Merkurego wskutek wpływu Jowisza. Może to przyczynić się też do zakłócenia orbity Marsa, który znacznie zbliży się do Ziemi, co z kolei pociągnie za sobą zaburzenia ruchu Wenus, która może się z nami zderzyć" - mówił Laskar.
Chmura - morderca
Zagrożeniem, o którym mówi się niewiele jest "wpadnięcie" Układu Słonecznego w gęstą chmurę kosmicznego pyłu. Tego typu twory czają się na obrzeżach galaktyki i niekiedy rozciągają na przestrzeni do 150 lat świetlnych. Dla Ziemi oznaczałoby to wyrok śmierci. Pył kosmiczny - mieszanina związków mineralnych, organicznych i gazów - po wejściu w reakcję z atmosferą, mógłby wydusić żywe organizmy.
Równie prawdopodobne byłoby "zamrożenie" życia. Po odcięciu przez pył dostępu do promieni słonecznych, Ziemia na tysiąclecia przemieniłaby się w ciemną i jałową "kulę lodu". Ogólnoplanetarna zima, martwa przyroda, oceany skute lodem i brak pożywienia to tylko niektóre ze skutków takiego scenariusza. Alex Popow z University of Colorado uważa, że w zamierzchłej przeszłości nasza planeta przeszła już przez coś podobnego.
- Komputerowe modele pokazują, że w przypadku wejścia Układu Słonecznego w gęstą chmurę pyłową, osadzające się w ziemskiej atmosferze materiały mogą wywołać poważne zmiany klimatyczne. Dane sprzed 600 - 800 mln lat wskazują, że na naszej planecie zdarzały się już podobnego typu zlodowacenia - wyjaśniał.
Co ciekawe, zderzeniem z karłowatym obłokiem lodu i pyłu próbowano wyjaśnić słynną eksplozję tunguską, która 30 czerwca 1908 r. zniszczyła ogromny obszar tajgi w Środkowej Syberii. Sugerował to m.in. znany rosyjski uczony Władimir Wiernadski (1863 - 1945) - jeden z ojców sowieckiego programu jądrowego. Wydawało się to prawdopodobne, bowiem obecność pyłu mogła odpowiadać za serię "białych nocy" występujących na dużym obszarze Eurazji zarówno przed, jak i po eksplozji. Niestety, w samym epicentrum wybuchu nie znaleziono niczego, co potwierdzałoby te przypuszczenia.
Andromeda i puchnące Słońce
Do groźnych zjawisk kosmicznych zalicza się też trafienie Ziemi przez strumień promieniowania gamma uwolniony podczas wybuchu supernowej. O innych niebezpieczeństwach nadal wiadomo niewiele albo (jak w przypadku wpadnięcia w czarną dziurę) są one mało prawdopodobne. Istnieje jeszcze jedna kategoria - zagrożenia pewne, acz bardzo odległe czasowo. Zaliczają się do nich skutki kolizji Drogi Mlecznej z gwiazdozbiorem Andromedy oraz śmierć Słońca, które za kilka miliardów lat zacznie swą ewolucję ku stadium czerwonego olbrzyma. W świetle naukowego konsensusu oba te wydarzenia są nieuniknione i zabójcze dla Ziemi.
Cykl ewolucyjny Słońca sprawi, że w ciągu najbliższych 5 mld lat zaczną wyczerpywać się w nim zapasy wodoru i będzie ono stopniowo "puchnąć". Ostatecznie rozrośnie się do tego stopnia, że wchłonie Merkurego, Wenus i Ziemię, którą przedtem wysuszy na wiór. Nikt nie jest w stanie określić, czy w tym czasie na naszej planecie istnieć będą jeszcze ludzie, ale jeśli tak, sytuacja zmusi ich do poszukiwania nowego domu.
Może to jednak okazać się trudne, bo według szacunków NASA, za ok. 4 mld lat dojdzie do "tytanicznej kolizji" między naszą galaktyką a Andromedą. Będzie to długotrwały proces o trudnych do przewidzenia konsekwencjach. T J Cox z Harvard - Smithsonian Center for Astrophysics sugeruje taki oto rozwój sytuacji: "Obecnie żyjemy na ‘przedmieściach’ Drogi Mlecznej, jednak w wyniku kosmicznego zderzenia zostaniemy najprawdopodobniej odrzuceni jeszcze dalej".
Na szczęście dla ludzkości kolizja z chmurą pyłu, zderzenie galaktyk i wygaśnięcie Słońca to scenariusze z odległej, a nawet bardzo odległej przyszłości. Bardziej aktualnym problemem pozostają "okruchy wszechświata" w postaci dużych asteroid czy komet. Statystyki wskazują, że zdarzenia w skali eksplozji tunguskiej mają miejsce średnio raz na tysiąc lat, ale to jedynie suche wyliczenia.
Przysłuchując się opiniom astronomów można odnieść mylne wrażenie, że Ziemia jest absolutnie bezpieczna. Incydent z Czelabińska pokazał jednak, że mimo starań uczeni nie są w stanie monitorować każdego zagrożenia. Jedno jest pewne: tak jak w zamierzchłej przeszłości, tak i w bliżej nieokreślonej przyszłości życie na Ziemi będzie musiało stawić czoła różnym niebezpieczeństwom.
Cieszmy się zatem Ziemią, póki możemy.
_______________________
Cytaty pochodzą z:
R. R. Britt, Huge Space Cloud May Have Caused Mass Extinctions, Space.com, 03.03.2005.
J. Bryner, Long Shot: Planet Could Hit Earth in Distant Future, Space.com, 10.07.2009.</field>
  </doc>
  <doc>
    <field name="id">140</field>
    <field name="title">niezniszczalny-dajo</field>
    <field name="datawydarzenia">w 1912, 1948 r, 26 maja</field>
    <field name="miejsce">w Rotterdamie, na Uniwersytecie, w Lejdzie, w Boga</field>
    <field name="description">Żyletki, kule, szkła - jego ciało kilkadziesiąt razy w ciągu dnia doznawało obrażeń, które powinny być bolesna, a nawet śmiertelne. Tymczasem nie było krwi ani ran. Czy Mirin Dajo był nadczłowiekiem?
Artysta i fakir
Nim Mirin Dajo rozpoczął karierę przebijającego ciało szpadami i łykającego żyletki fakira, imał się innych zajęć. Przyszedł na świat w 1912 r. w Rotterdamie, jako Arnold Gerrit Henskes. Był uzdolnionym plastycznie młodzieńcem parającym się sztuką, choć równolegle jego życie wypełniały wydarzenia o naturze nadprzyrodzonej: sny, w których widywał zmarłych. Henskes popadał także w swoiste nocne transe, podczas których tworzył swe dzieła. O jego życiu wiadomo względnie niewiele, aż do czasu, gdy osiągnął wiek chrystusowy…
Mając 33 lata, Henskes odkrył niezwykłe właściwości swego ciała. W swoim mniemaniu był niezniszczalny, ale musiał o tym przekonać także innych. Po wyjeździe do stolicy postawił pierwsze skromne kroki na drodze do kariery estradowego fakira. Włócząc się po lokalach Amsterdamu, zachęcał ich bywalców do zadawania mu nożami i sztyletami ran, które wydawały się nie szkodzić mu w żaden sposób. Podobnie było z połykanymi żyletkami i kawałkami szkła, które, jak sam mówił, miały dematerializować się w jego ciele. Był to zatem rodzaj jednoosobowego taniego cyrku, w którym Henskes, już jako Mirin Dajo (bo tak brzmiało jego estradowe imię), odgrywał główną rolę. Na tej dość marnej posadzie nie zakończył jednak swej kariery, gdyż, jak twierdził, miał do wykonania "misję".
Fakir podkreślał, że niezniszczalne ciało to niejedyna rzecz, którą chce dać światu. W parze z nią szło przesłanie mające uświadomić przeciętnym ludziom, którzy nie otrząsnęli się jeszcze z koszmaru wojny, że człowiek jest czymś więcej, aniżeli organizmem z mięśni i kości. Jeśli chce, jest w stanie pokonać śmierć. Dotarcie do szerszej publiczności wymagało jednak specjalnych pozwoleń i przeprowadzenia badań. Pierwsze testy przeprowadzono na Uniwersytecie w Lejdzie, wydając mu odpowiednie zezwolenie na występy. W czasie pokazów zakazano mu jednak rozmowy, a fakirowi przecież nie o to chodziło. Zdecydował, że wraz ze swym asystentem, który wbijał w jego ciało szpikulce i dzidy, wyjedzie do bardziej liberalnej Szwajcarii.
Mirin zadziwia świat
Przybyłego do Zurychu fakira poddano badaniom w miejscowym szpitalu. Na oczach grupy lekarzy i studentów przeszyto mu ostrzem klatkę piersiową, a następnie wykonano zdjęcie rentgenowskie, które wykazało, że przebite zostały niektóre organy wewnętrzne, choć nie towarzyszyło temu żadne krwawienie. Po całym zajściu na ciele Mirina Dajo pozostały tylko dwie punktowe bezkrwawe rany, które zdezynfekowano, a potem wypuszczono go ze szpitala.
Cudowny Holender ze swym tournee odwiedził główne miasta Szwajcarii, za każdym razem wywołując podobne reakcje publiczności. Trudno było bowiem oprzeć się emocjom, kiedy na scenie niepozornemu łysiejącemu mężczyźnie z bródką zadawano potencjalnie śmiertelny cios, a ten znosił go bez żadnego uszczerbku na zdrowiu. Niekiedy, aby uzmysłowić widzom, że wbijane w ciało fakira obiekty rzeczywiście przechodzą przez nie na wylot, używano do tego celu metalowych rurek, przez które przepuszczano wodę lub pozwalano, aby ciosy zadawał ktoś z publiczności. W niektórych momentach w testowaniu możliwości jego ciała posuwano się do granic możliwości, przebijając go choćby rozgrzanym żelazem lub oblewając wrzątkiem. W jednym z wywiadów Henskes miał przyznać, że wypróbowywał swą nieśmiertelność także poprzez przyjmowanie na siebie kul z pistoletu. O udanych próbach miały świadczyć dwie blizny pozostałe na jego wyjątkowo twardej głowie…
Oprócz relacji naocznych świadków, z występów Mirina Dajo zachowało się sporo fotografii i kilka filmów. Do najbardziej poruszających należą te, na których uchwycono go z mieczem wbitym w poprzek miednicy lub w czasie biegu z klatką piersiową przeszytą szpadą.
Śmierć cudotwórcy
W feralnym maju 1948 r. Mirin Dajo miał przeprowadzić na sobie kolejny eksperyment, który w świetle poprzednich nie wydawał się być nadzwyczaj groźny. Chodziło o połknięcie metalowej "szpili", a właściwie pręta, który następnie został usunięty z jego ciała operacyjnie. Przez kolejnych kilka dni niezniszczalny fakir nie podnosił się jednak z łóżka, choć żył. Jego znajomi zdawali sobie sprawę, że może on znajdować się w stanie swoistej medytacji lub transu, w którym niekiedy się pogrążał, ale nikt nie spodziewał się tego, co odkryto 26 maja 1948 r. Mirin Dajo, nieśmiertelny człowiek, nie żył…
Brak oddechu u fakira zauważył jego agent i asystent o nazwisku De Groot - ten sam, który wielokrotnie przebijał na scenie jego wnętrzności metalowymi ostrzami, nie czyniąc swemu przyjacielowi żadnej krzywdy. Jakiś czas później pojawiły się informacje, jakoby przed poddaniem się operacji Mirin Dajo miał przepowiedzieć, że już nigdy się nie przebudzi. Jako oficjalną przyczynę zgonu podano pęknięcie aorty.
Znajomość daty własnej śmierci nie była jedyną z rzeczy przypisywanych "cudownemu człowiekowi" (jak go nazywano), choć on sam nie lubił, kiedy przeceniano jego możliwości. Z jego życiem wiąże się cały szereg legend. Jedna z nich mówi o tym, że śmierć Mirina była karą bożą, o która prosili religijni Szwajcarzy, widząc w jego nieśmiertelności dowód na konszachty z piekłem. Inna opowiada o wbiciu w ciało fakira zatrutego ostrza, co oczywiście przeżył lub wyjściu bez szwanku z ostrzału z broni maszynowej (co sam zdementował).
Nie da się być nieśmiertelnym
Mirin Dajo był fenomenem nie tylko medycznym, ale i estradowym. Oprócz swych niezwykłych zdolności miał swym widzom do przekazania coś jeszcze. Jak sam mówił: "Nie jestem artystą, ale prorokiem. Jeśli wierzycie w Boga, wasza wola ma zdolność dominowania nad ciałem". Jego drastyczne pokazy miały udowadniać, że człowiek jest w stanie połączyć się z mistycznym źródłem mocy i jednocześnie służyły (w jego mniemaniu) "szerzeniu dobrej nowiny" o miłości i pokoju.
Ponieważ jego misja zakończyła się dość niespodziewanie, lekarze szybko zapomnieli o problemach, które stwarzał im niemal nieśmiertelny Holender. Jednak oprócz niezwykłej wytrzymałości miał on demonstrować szereg innych nadprzyrodzonych mocy, łącznie z telepatią i darem uzdrawiania. W przeciwieństwie do rentgenowskich klisz, które świadczą o niezwykłości jego ciała, o pozostałych mocach nie wiadomo praktycznie nic.
Podejrzewano, że swą niezwykłą fizyczną wytrzymałość Mirin Dajo mógł osiągnąć dzięki hipnozie lub medytacji, jednak nie wyjaśniało to faktu, dlaczego był w stanie znosić bez szwanku i bólu wielonarządowe urazy, które w przypadku normalnego człowieka zakończyłyby się natychmiastową śmiercią. Sceptycy postulowali z kolei, że hipnotyzował on publiczność, jednak nie był przecież w stanie oszukać rentgenowskiej kliszy. Parapsychologowie podkreślali z kolei, że dzięki specyficznym właściwościom bądź to ciała, bądź umysłu, ciało fakira stawało się w miejscu przekłuwanym ostrzem "mniej fizyczne" a zatem mniej śmiertelne. Przynajmniej do czasu.
Wybór pseudonimu "Mirin Dajo" nie był przypadkowy. W języku esperanto słowa te czytane razem oznaczają "cud", a holenderski fakir, mimo krótkotrwałej kariery, z pewnością do takowych się zaliczał. Nie wiemy, czy przez ten czas przekazał swym widzom to, co zamierzał, jednak przeszedł do historii jako jeden z potencjalnych kandydatów do miana (prawie) nieśmiertelnych.
Więcej niezwykłych biografii i Strefie Tajemnic</field>
  </doc>
  <doc>
    <field name="id">141</field>
    <field name="title">niezwykly-ojciec-klimuszko</field>
    <field name="datawydarzenia">w 1980, 1980 r</field>
    <field name="miejsce">w Europie</field>
    <field name="description">Mimo tego, że sam zakonnik zmarł w 1980 roku, jego dzieło nadal jest kontynuowane w oparciu o zapiski, które po sobie pozostawił. Ojciec Klimuszko za życia cieszył się wspaniałą opinią wśród ówczesnych uzdrowicieli. Nie wszyscy jednak wiedzą, że jego zdolności jasnowidzenia i przewidywania przyszłości rozwijały się z biegiem lat, a ich precyzja niejednokrotnie zadziwiała nawet największych niedowiarków.
Franciszkanin Czesław Andrzej Klimuszko urodził się na początku XX wieku. Prócz zdolności widzenia przyszłości, zakonnik posiadał wiele umiejętności, które budziły poruszenie nie tylko wśród ludzi, ale także Kościół miał wiele wątpliwości co do tego rodzaju praktyk. Trzeba jednak przyznać, że ojciec Klimuszko zdecydowanie unikał jakichkolwiek czynności związanych z tak zwaną czarną magią, a swoje umiejętności wykorzystywał tylko i wyłącznie w celach zgodnych ze swoją głęboką chrześcijańską moralnością.
Dzisiejszy świat, a zwłaszcza Polacy znają go przede wszystkim jako uzdrowiciela, który za pomocą specjalnych, samodzielnie skomponowanych mieszanek ziół zwalczał nawet najbardziej uporczywe choroby. Niewątpliwie pomagała mu w tym szeroka wiedza z zakresu medycyny naturalnej i ziołolecznictwa. Mimo tego, że sam zakonnik zmarł w 1980 roku, jego dzieło nadal jest kontynuowane w oparciu o zapiski, które po sobie pozostawił. Ojciec Klimuszko za życia cieszył się wspaniałą opinią wśród ówczesnych uzdrowicieli.
Nie wszyscy jednak wiedzą, że jego zdolności jasnowidzenia i przewidywania przyszłości rozwijały się z biegiem lat, a ich precyzja niejednokrotnie zadziwiała nawet największych niedowiarków. Zakonnik rzadko dzielił się wizjami dotyczącymi losów poszczególnych państw lub nawet całego świata. Uważał, że najczęściej są one fałszywie interpretowane, co budzi niepotrzebny zamęt i panikę. Istnieją jednak dowody na to, że niejednokrotnie tworzył takie właśnie wizje. Jednym z nich są słowa samego autora: "widziałem zagładę trzech wielkich narodów".
Część swoich proroctw franciszkanin zapisał w książce pod tytułem Moje widzenie świata. Uważał swoje zdolności za ogromny ciężar i udrękę, od której początkowo starał się uwolnić. Jego niechęć doskonale podkreślają poniższe słowa. "Najbardziej wstrząsającym przeżyciem jasnowidza jest widzenie dramatycznych scen rozgrywającego się wydarzenia, wobec którego musi pozostać biernym widzem, bez możliwości wpływu. Podobny wstrząs rodzi w duszy jasnowidza świadomość odpowiedzialności za wynik powierzonej mu sprawy do rozstrzygnięcia". Jak się jednak okazało, od przeznaczenia faktycznie nie mógł uciec, stąd właśnie przykłady proroctw dotyczących między innymi losów naszego kraju. Był on jednym z nielicznych wizjonerów, którzy potrafili widzieć przyszłość w optymistycznych barwach. O Polsce ojciec Klimuszko pisał tak:
"Jeśli chodzi o nasz naród, to mogę nadmienić, że gdybym miał żyć jeszcze pięćdziesiąt lat i miał do wyboru stały pobyt w dowolnym kraju na świecie, wybrałbym bez wahania jedynie Polskę, pomimo jej nieszczęśliwego położenia geograficznego. Nad Polską bowiem nie widzę ciężkich chmur, lecz promienne blaski przyszłości".
Dlaczego akurat lat 50? Może była to po prostu przypadkowa liczba. Wszak 50 lat mogło symbolicznie oznaczać po prostu pół wieku. A jednak nie! Zgodnie z wieloma interpretacjami słów zakonnika, okazuje się, że nie była to liczba przypadkowa, lecz bardzo dokładnie przemyślana! Odliczanie należy zacząć od 1980 roku, który nie tylko był datą śmierci natchnionego zakonnika, ale także początkiem powstania Solidarności. Zatem zgodnie z proroctwem zostało nam jeszcze 20 lat symbolicznego dobrobytu... Co zatem wydarzy się po tym pomyślnym dla nas okresie? W jednej ze swoich książek Zbigniew Przybylak przytacza rozmowę jasnowidza z popularną wówczas dziennikarką, Wandą Konarzewską. Odnajdujemy w niej wzmiankę o wojnie, która przejdzie przez świat. Czy możemy pokusić się o wniosek, że kolejny już raz mamy do czynienia z wizją III wojny światowej? Zobaczmy...
"Polska będzie źródłem nowego prawa na świecie, zostanie uhonorowana tak wysoko, jak żaden kraj w Europie. Będzie jakaś wojna w Europie, ale to nie przejdzie przez teren Polski [...]. Polsce będą się kłaniać narody Europy. Widzę mapę Europy, widzę orła polskiego w koronie. Polska jaśnieje, jak słońce i blask ten pada naokoło. Do nas będą przyjeżdżać inni, aby żyć tutaj i szczycić się tym [...]".
Jeśli faktycznie mowa tu o wojnie, która od dłuższego czasu spędza sen z oczu wielu interpretatorom przepowiedni, już na wstępie możemy zauważyć pewną rozbieżność z pozostałymi wizjami. Zgodnie z przepowiedniami rozmaitych mistyków Polska faktycznie, po zbliżających się działaniach wojennych, na jakiś czas ma stać się stolicą europejską. Chodziło jednak o to, że nasz kraj nie poniesie strat w walkach. W wizji Klimuszki widać wyraźnie, że prawdopodobnie wcale nie będziemy brać udziału w wojnie. Która wersja jest bardziej prawdopodobna, los rozsądzi.
Ksiądz Klimuszko przewidział także niewątpliwie najważniejszy dla Polaków pontyfikat papieski. Mowa rzecz Jasna o Janie Pawle II. "Jeśli Włoch nie wyjdzie, to wyjdzie Wojtyła. Będzie jednym z największych papieży. Od niego będzie się liczyć nowa epoka Kościoła i Polski. Imię Polski rozsławi po wszystkich krajach świata".</field>
  </doc>
  <doc>
    <field name="id">142</field>
    <field name="title">nocni-goscie</field>
    <field name="datawydarzenia">2008 r, 23 kwietnia, 1986 r, 1996 r, 1997 r</field>
    <field name="miejsce">w Polsce</field>
    <field name="description">Obudziłeś się w nocy, widząc przy łóżku dziwną postać? Jeśli tak, prawdopodobnie przeżyłeś coś, co ufolodzy określają mianem "sypialnianych odwiedzin". Dodają, że nie wszystkie tego typu przypadki da się wyjaśnić zaburzeniami snu. O tych incydentach donosi się w Polsce zaskakująco często. Czego mogą chcieć od nas te tajemnicze istoty?
Pan Kamil spod Częstochowy na wspomnienie przeżycia z 2008 r. przez długi czas odczuwał ciarki na plecach. Twierdził, że pewnej letniej nocy zerwał się na równe nogi słysząc przeraźliwy krzyk. Choć pokój był pusty, mężczyzna wyczuwał obok czyjąś obecność. Wkrótce, w niedużej odległości od łóżka, zauważył postać, która zdawała się lewitować nad podłogą. Twarz "nocnego gościa" skrywała się w fałdach jego luźnego stroju. Na szczęście ten prywatny seans grozy szybko dobiegł końca…
- Zdarzenia tego rodzaju określa się jako bedroom visitations, a po polsku "sypialniane odwiedziny" - wyjaśnia ufolog, Arkadiusz Miazga, który przez lata zebrał wiele podobnych doniesień. - Ich scenariusz często bywa taki sam. Świadkowie po przebudzeniu obserwują przy łóżku nieznanego pochodzenia postacie. Czasem czują się sparaliżowani i nie pamiętają przebiegu zdarzenia. W niektórych przypadkach po takich wizytach pozostają im na ciele blizny…
Analiza literatury ufologicznej ujawnia, że zjawisko "nocnych gości" jest częste i wywołuje sporo kontrowersji. Od ataków duszących "zmor", które tłumaczy się występowaniem sennego paraliżu, przypadki te odróżnia bardzo oryginalny przebieg. Świadkowie (często zachowując przytomność umysłu) widują wokół swoich łóżek dziwne, nieludzkie istoty. Jeśli to prawda, kto i dlaczego zakrada się nocami do sypialń Polaków?
"Jesteś potrzebna…"
Jedno z bardziej przejmujących spotkań z "nocnymi gośćmi" zostało opisane w książce "UFO nad Polską" (Białystok, 1996), a jego świadkami byli państwo Marian i Czesława G. ze Szczecina. Wieczorem 23 kwietnia 1986 r. odpoczywali oni w swoim mieszkaniu przy ul. Gdyńskiej. W pewnym momencie kobieta obudziła się z drzemki słysząc dźwięki "Dziennika Telewizyjnego". Kiedy ujrzała postacie stojące pośrodku pokoju, przecierając oczy ze zdumienia, krzyknęła z wyrzutem do męża: "Kogoś ty wpuścił do domu!".
Rozbudzony pan Marian zauważył, że istoty zaczęły się przybliżać. Z relacji złożonej ufologom wynikało, że były one średniego wzrostu, miały nieforemne głowy, białe twarze oraz niebieskawe kombinezony. Niebawem jedna z nich rozpoczęła z panią Czesławą rodzaj "telepatycznej konwersacji", z której kobieta zapamiętała zdania: "Jesteśmy istotami nieziemskimi", "Jesteś potrzebna do reprodukcji ludzi" oraz "Zmieni się czas i kalendarz". Jak mówiła, nie miała wówczas oporów, by odlecieć z kosmitami. Po krótkiej chwili istoty "rozpłynęły się" na oczach świadków, którzy długo nie mogli wytłumaczyć sobie, co tak naprawdę zaszło. Ale czy wszystkie tego typu incydenty należy łączyć z aktywnością pozaziemian?
- Moim zdaniem to błąd - mówi Arkadiusz Miazga, który prowadzi blog "Spotkania z nieznanym". - Część tych przypadków można łatwo wyjaśnić tzw. paraliżem sennym czy nawet zwykłymi snami. Jednak druga część to rzeczywiste przeżycia, co do których nie mam wątpliwości. Dużo interesujących przypadków opisał nieżyjący już badacz UFO, Johannes Fiebag. Z jego prac wyłania się intrygujący, acz mało pocieszający obraz. Uważał on, że bedroom visitations to przykład na to, że jakaś nieznana inteligencja może ingerować w nasze życie…
Karzeł w świetle księżyca
Nawet pobieżne zapoznanie się z najciekawszymi przypadkami budzi pewien niepokój. Jeśli rzeczywiście nie można zrzucić wszystkiego na karb zaburzeń sennych, obraz i skala tego zjawiska nie napawają optymizmem. Tym bardziej, że może ono dotknąć praktycznie każdego. Historia pana A. z Częstochowy jest dowodem na to, że "nocni goście" nękają również dzieci. Latem 1996 r. siedmioletni wówczas świadek obudził się w nocy zauważając, że wokoło panuje "cisza absolutna". Jak wyjaśnił, mimo otwartego okna nie docierały do niego żadne typowe odgłosy nocy. W pewnym momencie, gdy spojrzał w stronę okna - zamarł. Na jego tle zauważył dziwną niską postać ubraną w połyskliwy strój, w którym odbijało się światło księżyca.
Niedowierzając w to, co widzi, chłopiec zbliżył się do postaci, jednak wówczas ogarnął go paniczny strach. Gdy zauważył szarą i pomarszczoną skórę twarzy istoty, na której wymalował się dziwny grymas, przerażony uciekł do sypialni rodziców. Tam, w jeszcze większej panice odkrył, że z jakichś powodów nie może ich dobudzić. Spoglądając to na stojącą w jego pokoju postać, to na zegarek, który wskazywał 1:30, chłopak stracił przytomność. Widoczne rankiem na twarzy jego ojca zaczerwienienia - ślady po intensywnych próbach docucenia, były dla A. dowodem, że to, co działo się w nocy wcale nie było snem…
O kolejnym niepokojącym przypadku "nocnych odwiedzin", który poszedł o krok dalej, wspominają w książce "Niewyjaśnione zjawiska w Polsce" Wojciech Chudziński i Tadeusz Oszubski. Zdarzenie to rozegrało się w mieszkaniu państwa Jeleńskich z Bydgoszczy. Panią Małgorzatę, kobietę w średnim wieku i matkę dwóch córek, obudził w nocy niezwykły widok: "W środku nocy otwieram oczy. Są dwie postacie: mężczyzna i kobieta. On młody, ona młodziutka. Spoglądają na łóżeczko Agnieszki, mojej młodszej córki i odbieram takie słowa: ‘Jest za mała’. Słowa te są mi przekazywane w myślach…" - relacjonowała kobieta.
Pani Jeleńska twierdziła, że razem ze starszą córką została "zabrana" z mieszkania do dziwnego pomieszczenia, gdzie poinformowano ją, że istoty mają zamiar je "prześwietlić". Procedura ta była nieco nieprzyjemna, ale nie sprawiała bólu. Kobieta twierdziła, że "obcy" wyglądali jak ludzie, tylko o jaskrawobiałej skórze. Po zakończeniu badania zziębnięci świadkowie zostali z powrotem "odstawieni" do mieszkania. Dziwny dźwięk, który temu towarzyszył, zbudził męża pani Małgorzaty. Ta przyznawała jednak, że zdarzenie wcale jej nie przestraszyło: "Nie bałabym się, gdyby znowu mnie odwiedzili. Wręcz przeciwnie" - mówiła.
Gdy rozum śpi…
Choć niektórym historie o "nocnych gościach" wydają się totalną egzotyką, faktem jest, że dotykają często zwykłych ludzi, którzy nigdy nie interesowali się zjawiskami paranormalnymi. Tak było m.in. w przypadku pani Agnieszki z Żarek-Letniska k. Myszkowa (śląskie), która obudziła się w nocy, widząc w pokoju zagadkową "bańkę": "Otworzyłam oczy i dostrzegłam czerwoną kulę (ale trudno mi to opisać). Przypominało to jakby źrenicę oka, ale nie było wypukłe. Kolor nie był rażący. W środku ‘tego’ znajdowały się dwie czarne kropki. Trwało to kilka sekund, po czym zjawisko przygasło i bezszelestnie, płynnie oddaliło się w stronę okna" - relacjonowała kobieta dodając, że jeszcze długo nie mogła dojść do siebie.
- Jeden z przypadków, który utkwił mi w pamięci to zdarzenie z 1997 r. z Wilkowej - wspomina Arkadiusz Miazga. - Kobieta zauważyła z łóżka jasną "kulę z okienkiem", która wyemitowała w jej stronę snop światła, który ją sparaliżował. Po chwili pojawiła się przy niej mała istota oraz wysoka postać w pelerynie. Obie "komunikowały się" z nią. Z kolei w podkarpackim Gliniku pewna kobieta zaobserwowała pojawienie się w rogu pokoju ciemnej sylwetki, która zaczęła "płynąć" w kierunku jej łóżka, a następnie dotknęła jej stopy. Świadek poczuła wówczas na sobie lodowaty dotyk…
Nie wiadomo jak duży jest odsetek ludzi, którzy przeżycia związane z "nocnymi gośćmi" postanowili zachować dla siebie. Trzeba jednak pamiętać, że za część tego typu doniesień odpowiadają omamy hipnagogiczne (pojawiające się przed zaśnięciem) lub inne zaburzenia senne. Ale czy jest to odpowiedź na wszystko? Niektóre przypadki wydają się inne od pozostałych. Czy to dowód na to, że gdy rozum śpi, budzą się prawdziwe upiory? A może - jak uważał Fiebag - ktoś rzeczywiście kontroluje nas z ukrycia…
____________________
Źródła cytatów:
B. Rzepecki, K. Piechota, "UFO nad Polską", Białystok 1996.
W. Chudziński, T. Oszubski, "Niewyjaśnione zjawiska w Polsce", Katowice 2003.</field>
  </doc>
  <doc>
    <field name="id">143</field>
    <field name="title">nuklearne-tornado</field>
    <field name="datawydarzenia">w 1984, roku 1984, roku 1994, 1942 r, 26 stycznia, 1938 r, w 1938, w 1958</field>
    <field name="miejsce">w Waszyngtonie, w Berkeley, na Japonię</field>
    <field name="description">Wiele współczesnych objawień ostrzega nas przed "Ogniem Apokalipsy". Nie będzie on miał charakteru lokalnego, jak biblijna kara dotykająca dwu miast - Sodomy i Gomory. Wówczas wystarczyło oddalić się od siedliska zła, by być bezpiecznym. Bóg zakazał jednak oglądania widoku karanych miast; żona Lota uczyniła to i zamieniła się w słup soli.
Być może mamy w tym miejscu odpowiedź na pytanie, dlaczego w czasach oczyszczenia, przede wszystkim podczas "trzech dni ciemności", Matka Najświętsza zakazuje oglądać to, co dzieje się za oknami domów, w których się schronimy. Okna mają być szczelnie zasłonięte, a nikt nie ma prawa uchylić zasłony, by spojrzeć na obraz kary…
Nie ma też złudzeń, że apokaliptyczny Ogień będzie, jak mówią inni, "wybiórczy". Tacy interpretatorzy znaków wierzą, że ognista kara dotknie jedynie zła i wypali je z ziemi. Niestety, Maryja wielokrotnie ogłasza: ogień pochłonie większą część ludzkości! Niektóre współczesne objawienia podają ciekawe szczegóły tego, co niechybnie nastąpi. Na przykład Julka, jugosłowiańska mistyczka, widziała powietrze w ogniu: Cała atmosfera ziemi, od gruntu do nieba, była gigantycznym ogniem - wspomina oglądane widzenie. Są też wizjonerzy, którzy mówią np. o chemikaliach w atmosferze, mogących służyć jako katalizator, gdy w powietrzu wybuchnie ogień. Być może chodzi o ogień radioaktywny. Są też tacy, którzy ostrzegają przed oglądanym w wizjach zaburzeniem rotacji naszej planety, spowodowanym testami nuklearnymi.
Ostrzeżenie z ust papieża
W pierwszej chwili wzruszamy ramionami. Może nawet stawiamy wygodną tezę, że tego typu wypowiedzi z nieba stanowią dowód na nieprawdziwość objawień. Tymczasem nie są to wcale objawienia będące w sprzeczności ze zdrowym rozsądkiem i z wynikami współczesnej nauki! Zbiegają się one z wypowiedzią Jana Pawła II błagającego w 1984 Matkę Najświętszą o wybawienie od wojny nuklearnej i od niewyobrażalnego samozniszczenia, a owo "i" łączące w papieskim akcie zawierzenia wojnę atomową i straszliwe samozniszczenie jednoznacznie sugeruje, że to ostatnie jest konsekwencją wybuchów nuklearnych.
Nie tylko najwyższe autorytety religijne mówią z lękiem o skutkach nuklearnej wojny. Nie tylko najlepsi znawcy nieba ostrzegają przed czymś strasznym, nieznanym, a możliwym. Tym samym głosem mówią również najlepsi znawcy praw Ziemi.
Tlen jako paliwo
Profesor Rand McNally sugeruje w swej teorii "nuklearne tornado"; że na ludzkość może spaść największa w historii katastrofa, jakieś niewyobrażalne horrorum. Naukowiec mówił o tym w roku 1984. Wyniki swoich badań przedstawił dwa lata później, podczas spotkania Amerykańskiego Stowarzyszenia Fizyków w Waszyngtonie.
Teoria "nuklearnego tornada" została skonstruowana w oparciu o matematyczne obliczenia skutków przebiegu reakcji łańcuchowej zainicjowanej przez eksplozję atomowej bomby. Zdaniem McNally’ego wystarczą tylko dwie superbomby atomowe, by nastąpiła reakcja termojądrowa, w której znajdujący się w atmosferze tlen stanie się paliwem, doprowadzając do detonacji całej atmosfery otulającej Ziemię.
A wówczas spłoną całe narody, jeśli nie Ziemia - ostrzegał naukowiec. Dodał, że być może wcale nie będzie potrzeba wojny, aby dokonać ogólnoświatowej rzezi. Może wystarczyć wybuch jednej bomby, choćby w ramach przeprowadzanego testu…
McNally uważa, że katastrofę może wywołać próba jądrowa przeprowadzona w atmosferze, jeśli będzie się z nią wiązać wybuch pięćdziesięciomegatonowej bomby. Tymczasem przywódca ZSRR Nikita Siergiejewicz Chruszczow już w latach sześćdziesiątych XX wieku chełpił się, że Sowieci posiadają stumegatonową bombę…
"Zapalenie atmosfery"
W roku 1994 MacNally opublikował artykuł o możliwości zapalenia się atmosfery. Czytamy w nim m.in.:
Według Williama J. Broada, dr J. Robert Oppenheimer zwołał latem 1942 r. w Berkeley tajne spotkanie, by omówić projekt A-Bomby. Po przybliżeniu głównego tematu spotkania Edward Teller przedstawił swoją ideę możliwości "super H-Bomby". Potem przestraszył słuchaczy uwagą, że "super" może zapalić atmosferę. Oppenheimer udał się do Michigan, by omówić to z Arthurem H. Comptonem, który powiedział: "To mogłaby być ostateczna katastrofa". Konopinski i Teller napisali jednostronicowy raport zatytułowany "Zapalenie atmosfery", który stawiał wniosek, że czynnik bezpieczeństwa wynosi około 60. Później, po zrzuceniu dwóch A-Bomb na Japonię, Konopinski, Maruin i Teller w dłuższym tekście stwierdzili, że czynnik bezpieczeństwa mógł liczyć zaledwie 2,67!
Fatimska zorza z 1938
Ten sam naukowiec zainteresował się domniemaną "zorzą polarną" oglądaną w nocy z 25 na 26 stycznia 1938 - tą, o której wizjonerka z Fatimy, Siostra Łucja, była przekonana, że gdyby naukowcy zbadali tę zorzę i przyjrzeli się postaci, w jakiej się ukazała, to okazałoby się, że to nie była i nie mogła być zorza. Podobnie przekonywał autor i działacz katolicki John Haffert, który uważał, że zorza polarna z 1938 roku to znak zniszczenia świata przez wojnę i ogień; ale zignorowany.
W 1982 MacNally odkrył, że oglądanemu w 1938 roku zjawisku towarzyszyły dwa wielkie czerwone punkty, z których jeden mierzył ponad 500 km wysokości. Nie są to cechy charakterystyczne dla zórz polarnych. Fenomen ten okazał się identyczny z tym, co zaobserwowano w 1958 podczas próby nuklearnej nad Johnston Island. Eksplozja najwidoczniej wytworzyła w wyższych partiach atmosfery magnetyczne dynamo…
"Zorza" z 1938 roku była więc ostrzeżeniem przed katastrofą jądrową, która zniszczy świat. Czy fakt, że widziano ją niemal na całej półkuli północnej, oznacza, iż północną hemisferę pochłonie ogień nuklearnego tornada? To bardzo prawdopodobne.
Scenariusz zagłady
Jak będzie wyglądała ta Apokalipsa Ognia? W 1987 Thomas Casaletto napisał powieść "State of Emergency" (Stan krytyczny). Opisał w niej przebieg działania nuklearnego tornada, które wymknie się ludziom spod kontroli. Na spotkaniu najwyższych dowódców wojskowych fizyk Alex Carmody przedstawił komputerową symulację katastrofy:
Pojawił się ogromnych rozmiarów grzyb, który zaczął rosnąć, a potem eksplodował, promieniując we wszystkich kierunkach i rozprzestrzeniając się coraz dalej i dalej. W czasie "t" plus dwie sekundy zaczęło działać samokarmiące się dynamo nuklearne. W tym momencie reakcja łańcuchowa była już nie do zatrzymania. W czasie "t" plus pięć sekund poruszało się z prędkością stu mil na minutę. Po siedmiu minutach dotarło do lądu. Leningrad, Helsinki i Sztokholm zniknęły w czasie "t" plus dwadzieścia trzy minuty. (…) Oslo i Moskwa zostały pochłonięte w czasie "t" plus dwadzieścia pięć minut. (…) Jedenaście minut później zniknęły Londyn i Paryż. Nie żyło już dwadzieścia trzy miliony ludzi, ale dynamo nabierało coraz większej mocy. (…) Holokaust dotarł do Kanady w czasie "t" plus sześćdziesiąt minut. Do Stanów Zjednoczonych - sześć minut później. Boston i Nowy Jork spłonęły w czasie "t" plus siedemdziesiąt siedem minut. Liczba ofiar była już niewyobrażalna. Przed osiągnięciem wielkości "t" plus godzina i czterdzieści siedem minut ogień pochłonął całą północną półkulę. W tym momencie Carmody przerwał projekcję i polecił zapalić światło. "Mamy nadzieję, że w tym momencie reakcja jądrowa zacznie się destabilizować i w końcu rozproszy się w przestrzeni kosmicznej. Jednak równie prawdopodobne jest i to, że reakcja będzie trwała nadal, aż pochłonie całą planetę".
Czy rzeczywiście taki będzie nasz koniec? Czy przed tym ostrzegają nas słowa i wizje ukazujące "ogień z nieba"? Jeśli tak, spełni się jedno ze starych proroctw apokaliptycznych, zapowiadających, że kara przyjdzie z Ziemi. Czy przed tym właśnie przestrzegał Jan Paweł II, gdy mówił o groźbie "samozniszczenia"?
Trzeciosekretny ratunek
Bóg nie będzie tu potrzebny. Do wymierzenia kary, do spuszczenia ognia z nieba, do podpisania wyroku śmierci na świat nie będzie konieczna Jego karząca ręka, o której Maryja mówiła tak wiele razy. Tym razem wystarczy, że Bóg nie będzie interweniował, że pozwoli człowiekowi cieszyć się wolnością, która wystąpiła z brzegów, by przynieść światu śmierć.
Pozostaje ostatnie pytanie: Czy Bóg na to pozwoli? W wizji będącej treścią trzeciej tajemnicy fatimskiej Matka Najświętsza zgasiła iskry spadające na ziemię. Czy była to tylko "możliwość", jakaś propozycja, która może stać się faktem, gdyby ludzkość spełniła jakiś konieczny ku temu warunek? A może była to "bezwarunkowa obietnica"?</field>
  </doc>
  <doc>
    <field name="id">144</field>
    <field name="title">o-tych-katastrofach-ufo-nie-slyszales</field>
    <field name="datawydarzenia">1947 r, 2013 r, 1965 r, w 1986, w 1974, w 1992, 27 sierpnia, 1974 r, 17 sierpnia, 1995 r, 23 stycznia, 1989 r, 10 sierpnia</field>
    <field name="miejsce">w Meksyku, na Kaukazie, w Roswell, w Dalnegorsku, na El Crestón</field>
    <field name="description">Latający talerz spadł nie tylko w słynnym Roswell. Doniesienia o podobnych incydentach pochodzą z wielu krajów świata. Niezidentyfikowane obiekty latające rozbiły się lub zostały zestrzelone m.in. koło Chihuahu’y w Meksyku, w argentyńskiej prowincji Salta oraz w okolicach miasta Prochladny na Kaukazie. O tych sprawach opinia publiczna nie wie praktycznie nic…
Wydarzenia, do których doszło na początku lipca 1947 r. w Roswell (Nowy Meksyk, USA) to jedna z największych kontrowersji XX wieku. W sierpniu 2013 r. zmarł dr Jesse Marcel Jr - jeden z ostatnich świadków tego incydentu, który jako dziecko trzymał w rękach szczątki rzekomego latającego spodka, jakie pokazał mu ojciec - oficer bazy w Roswell. Rozbity obiekt i znajdujące się w nim ciała miała przejąć US Army, a sprawa została zatuszowana, stając się - jak mówi znany ufolog Stanton Friedman - "kosmicznym Watergate".
Katastrofa w Roswell nie była jednak zdarzeniem unikatowym. Zimą 1965 r. pojazd przypominający kształtem dzwon spadł do lasu pod Kecksburgiem (Pensylwania). Dwa lata później UFO wpadło do oceanu w pobliżu Shag Harbor (Kanada), zaś w 1986 r. na wzgórzu w Dalnegorsku (Rosja) rozbił się obiekt, który świadkowie opisywali jako "kulę światła". Oprócz tego istnieją inne, często bardzo mało znane przypadki przejmowania przez wojsko zestrzelonych lub rozbitych "latających talerzy".
Coyame: Dysk uderza w samolot
Leonard H. Stringfield (1920-94) - dyrektor w dużej firmie, a prywatnie badacz UFO, szczególnie interesował się przypadkami katastrof tych obiektów, czemu poświęcił część swego dorobku. Jedna z ostatnich spraw, jaką się zajmował dotyczyła incydentu z Coyame (Meksyk), gdzie w 1974 r. miał spaść nieznanego pochodzenia obiekt. Dokument na ten temat "wyciekł" w 1992 r. i trafił w ręce ufologów.
Raport, uznany przez Stringfielda za autentyczny, stwierdzał: "27 sierpnia 1974 r., o 22:07, radar Obrony Powietrznej wykrył niezidentyfikowany obiekt zbliżający się nad terytorium USA od strony Zatoki Meksykańskiej. […] Po ok. 60 sek. obserwacji, będąc jakieś 250 km od miasta Corpus Christi, zmniejszył on prędkość do ok. 874 m/s i ciągle zwalniając wykonał zwrot, wlatując w przestrzeń powietrzną Meksyku na obszarze oddalonym o 40 km na południe od Brownsville (Teksas)".
Dalej czytamy, że obiekt wykryto w pobliżu miasta Coyame k. Chihuahu’y, po czym znikł nad pustynią. Kontaktując się z lokalną kontrolą lotów Amerykanie dowiedzieli się, że w tym samym momencie zaginął tam również mały samolot pasażerski z El Paso nadlatujący od północy. Wysłanej rano grupie poszukiwawczej "udało się zlokalizować szczątki pierwszej maszyny. Chwilę potem od drugiej ekipy nadeszła wiadomość o odkryciu kolejnego wraku, który miał kształt okrągły i znajdował się w jednym kawałku. […] Wiadomość o tym przekazano CIA, która […] zaczęła formować grupę mającą przejąć szczątki" - stwierdza raport.
Z początku Meksykanie umywali od sprawy ręce, ale ostatecznie zebrali z pustyni rozbity dysk i nieliczne szczątki Cesny 180. "Późniejsze zajście zmieniło bieg incydentu. Ustalono, że meksykański konwój z jakichś powodów zatrzymał się i nie odpowiadał na próby nawiązania kontaktu" - czytamy w relacji.
Niebawem dokonano tragicznego odkrycia. Meksykańscy żołnierze, ubrani w ochronne kombinezony, nie żyli. Raport nie precyzował jednak przyczyn ich śmierci. Wrak UFO udało się Amerykanom przetransportować do bazy lotniczej Wright Patterson (Ohio), a maszyny, które brały udział w akcji musiały zostać poddane "dezynfekcji". Według opisów "talerz" miał ok. 5 metrów średnicy, srebrzystą barwę i ważył zaledwie 680 kg.
Metán: UFO trafione pociskiem
17 sierpnia 1995 r. Antonio Galvagno jadł posiłek ze swą żoną, kiedy okolicą wstrząsnął potężny huk. Oboje uznali, że musiało dojść do katastrofy lotniczej albo upadku meteorytu. Nie czekając, Galvagno wsiadł do swojego ultralekkiego samolotu i ruszył na zwiad nad pobliskie góry. Nie wiedział jeszcze, co widzieli inni mieszkańcy miasteczka Metán w argentyńskiej prowincji Salta. Według późniejszych relacji, wielu obserwowało niezidentyfikowany obiekt, który rozbił się o zalesiony stok góry El Crestón (ok. 2700 metrów n.p.m.), trafiony wcześniej dwoma pociskami.
Upadek obiektu zarejestrowały nawet znajdujące się 90 km dalej sejsmografy. Opinia publiczna dowiedziała się jednak niewiele. W miejscu katastrofy wznosił się słup czarnego dymu. W Metán zaroiło się wkrótce od dziennikarzy i pogłosek - nie zawsze prawdziwych. Wśród nich była relacja Pedro Olivery - kierownika ekipy ratunkowej, która wyruszyła na miejsce zdarzenia, znajdując wśród połamanej i spalonej roślinności metaliczny jajowaty obiekt. Zgodnie z wytycznymi nie zbliżali się do niego. Nie wiadomo, jakie były jego losy, choć miejscowi mówili o najeździe anglojęzycznych "ekip", które kierowały się na El Crestón. Jak informował Galvagno, na miejscu katastrofy drzewa nie rosną do dziś…
Co równie ciekawe, w 1974 r. identyczny scenariusz rozegrał się w okolicach Llandrillo (Walia), które 23 stycznia nawiedził potężny wybuch i seria wstrząsów. Okazało się, że "coś" spadło na górę w paśmie Berwyn. Miejscowi uznali to początkowo za katastrofę lotniczą i pośpieszyli z pomocą, ale zostali zatrzymani przez wojsko i policję. Świadkowie wspominali, że na zboczu wzniesienia widać było jaskrawe światło…
Historie pełne luk
Inna katastrofa UFO miała rzekomo miejsce niedaleko miasta Prochladny w radzieckiej Kabardino-Bałkarii, latem 1989 r. Dziś jednak trudno ustalić, skąd pochodzą pierwsze informacje na ten temat. 10 sierpnia na radarze pojawił się niezidentyfikowany obiekt, a ponieważ nie odpowiadał na wezwania, w jego kierunku wysłano dwa MiG-i 25, zezwalając im w razie czego na otwarcie ognia. UFO strącono i - jak w innych historiach - udało się odnaleźć jego wrak, natrafiając również na ciała pasażerów. Znalezisko przewieziono do kosmodromu Kapustin Jar koło Astrachania.
Choć z racji braku źródeł trudno uznać tę relację za wiarygodną, z dokumentacji oficjalnych programów badawczych nad UFO prowadzonych zarówno w USA (np. Projekt "Blue Book"), jak i ZSRR (Program "Sietka") wynika, że część z tych obiektów miała nieustalone pochodzenie. Jednak w przypadku katastrof "latających talerzy" wielu zwolenników ma hipoteza, że kryją się za nimi testy tajnych wojskowych maszyn, podczas których coś poszło nie tak.
Przykładem może być domniemana katastrofa UFO niedaleko Laredo (Teksas), do której doszło rok po incydencie w Roswell. Wykryty przez radar obiekt znikł niedaleko pogranicznego miasta. Okazało się, że wrak spoczywa po meksykańskiej stronie. W jego wnętrzu znaleziono zwęglone zwłoki, o których Stringfield pisał: "Wzrost ok. 1,35 m, ciało bezwłose, z dłońmi pozbawionymi kciuka".
Co ciekawe, zachowała się (łatwa do znalezienia w internecie) fotografia przedstawiająca rozbitka. Znana jako "Tomato Man" przedstawia zdeformowane przez ogień zwłoki, które - mimo dziwnego wyglądu - wcale nie musiały należeć do kosmity. Płk Wendelle C. Stevens (1923-2010) - ufolog i pisarz był zdania, że było to zwęglone ciało małpy (rezusa), którą wystrzelono w eksperymentalnym pojeździe z poligonu White Sands (Nowy Meksyk).</field>
  </doc>
  <doc>
    <field name="id">145</field>
    <field name="title">obama-nie-doczeka-do-konca-kadencji</field>
    <field name="datawydarzenia"></field>
    <field name="miejsce">na Baracka Obamę</field>
    <field name="description">Według dwóch przepowiedni kadencja obecnego amerykańskiego prezydenta zostanie nagle przerwana.
Jak donosi Fundacja Nautilus, najsłynniejszy polski jasnowidz - Krzysztof Jackowski - już jakiś czas temu wspominał, że prezydentura Baracka Obamy zakończy się zanim upłynie czas obecnej kadencji. Co ciekawe, problemy Baracka Obamy wieszczy również amerykański jasnowidz - John Paul Jackson. Mężczyzna twierdzi, że dojdzie do zamachu na życie obecnego prezydenta USA.
Do tej pory w historii USA doszło do czterech udanych zamachów na prezydenta (w ten sposób zginął Abraham Lincoln, James Garfield, William McKinley i John F. Kennedy). Czy to możliwe, że dojdzie do zamachu również na Baracka Obamę? Przekonamy się w ciągu najbliższych czterech lat, bo tyle właśnie trwa kadencja prezydenta w USA.</field>
  </doc>
  <doc>
    <field name="id">146</field>
    <field name="title">obce-byty-przemawiaja</field>
    <field name="datawydarzenia">1982 r, 1994 r</field>
    <field name="miejsce">w Egipcie, na Ziemi</field>
    <field name="description">Plejadianie, Kasjopejanie, Andromedanie - wielu ludzi wierzy, że kontaktują się z nami i przekazują cenne informacje. Robią to za pomocą channelingu.
Wyjaśnijmy, czym jest channeling. Jest to naturalna forma komunikacji pomiędzy ludźmi a istotami niematerialnymi, duchami natury, istotami niefizycznymi, a nawet zwierzętami. Channeler to ktoś bardzo podobny do tłumacza czy interpretatora. Pozwala sobie zmysłowo odczuwać informacje przekazywane przez inną istotę. Następnie ubiera te odczucia w słowa, by były one zrozumiałe dla jego umysłu oraz innych ludzi.
Channeler może wybrać, z kim lub z czym chce się komunikować. Oczywiście, druga strona także musi być chętna do nawiązania kontaktu, wtedy dochodzi do połączenia i channeling może się rozpocząć.
Jestem świadom tego, że wielu ludzi uzna to za kompletne bzdury, ale ja polecam zapoznanie się z niezwykłą wiedzą pochodzącą z tego typu źródeł, gdyż może ona nam wiele powiedzieć i wiele wyjaśnić o nas jako cywilizacji ludzkiej. Channelingi są różne: jedne są niezwykle cenne i wartościowe, inne zakłamują rzeczywistość i manipulują informacjami (...). Ale to już nasza rola i odpowiedzialność, by rozpoznać, co jest czym. Wbrew pozorom nie jest to wcale aż takie trudne. Przyjrzyjmy się najbardziej znanym przekazom channelingowym.
Przekazy RA pochodzą z 1982 roku. RA to cywilizacja pozaziemska, zbiorowa intelektualnie grupa istot, która kontaktowała się telepatycznie z Jamesem McCartym, Donem Elkinsem i Carlą Rueckert. Te doświadczenia opisali oni w książce "The Law of One" – i przetłumaczonym na polski wydaniu "Przewodnik po materiale RA". Grupa twierdziła, że kontakt został nawiązany na początku lat 80. XX wieku. Podczas tych sesji Carla znajdowała się w głębokim transie, Don uzyskiwał poprzez nią odpowiedzi na zadawane przez siebie pytania, zaś James monitorował zapis techniczny. Podczas wieloletniej pracy zespołu Elkinsa uzyskano bardzo interesujące i spójne odpowiedzi, które dotyczyły wielu spraw związanych z duchową ewolucją człowieka w kosmosie, w kontekście rozwoju i oddziaływań innych bytów. RA, konkretnie i wyczerpująco, opisuje zjawiska dotyczące UFO czy tematy związane z duchowym aspektem seksualności człowieka.
Według opisów RA świat dzieli się na siedem poziomów gęstości, a Ziemianie znajdują się na trzecim poziomie gęstości i są w trakcie przejścia na czwarty. Skały i pierwotna materia tworzą pierwszy poziom gęstości, zaś świat roślin i zwierząt zajmuje poziom drugi. Reszta poziomów gęstości jest niewidzialna dla człowieka, zaś sam RA jest istotą znajdującą się na poziomie szóstym. W relacjach grupy RA zaznaczał, iż to, co postrzegają ludzie, jest tak naprawdę iluzją, a dopiero siódmy poziom gęstości jest właściwym postrzeganiem rzeczywistości. Całe uniwersum według RA powstało po to, by Stwórca mógł doświadczyć "siebie". RA wyraźnie twierdzi, że reinkarnacja jest iluzją i trwa do czwartej gęstości włącznie, bo od piątej nie ma już materialnego ciała, a zatem i śmierci. Wiąże się to z dwutorową ewolucją od pierwszej do czwartej gęstości, gdzie ciało i duch ewoluują niezależnie. Ciało może się degenerować, a dusze mogą cofać się w rozwoju. (...) RA jest tą samą istotą, co znany w Egipcie RA, którego przez pomyłkę wzięto w późniejszym okresie za boga. Przekazy RA charakteryzują się ogromną starannością o poprawność, przez co są bardzo trudne w odbiorze. Rzeczywistość, jaką próbuje opisać, zupełnie nie przystaje do naszych wyobrażeń o świecie i kosmosie. RA burzy nasze stare poglądy i stara się kłaść podwaliny pod zupełnie nowe wyobrażenia.
Teraz kilka słów o przekazach Plejadian, którzy są jedną z najbardziej znanych pozaziemskich cywilizacji, o której dowiedzieliśmy się dzięki channelingom. Podobnie jak przekaz RA, także ich przekaz ma za zadanie doprowadzić do "przebudzenia" ludzkości. Wszystkie te przekazy w dużym stopniu są ze sobą spójne i warto zauważyć, że uzupełniają się wzajemnie, rzucając inne światło na prawdę o rzeczywistości, która nas otacza. Przekaz od Plejadian to dzieło medium – Barbary Marciniak. Materiały z sesji kontaktowych z tymi istotami zostały opublikowane w czterech książkach opisujących doświadczenia Barbary Marciniak ("Zwiastuni Świtu", "Ziemia Zwiastunów Świtu", "Świetlana Rodzina", "Ścieżka Mocy", z serii Plejadianie, Wydawnictwo Illuminatio – przyp. red.).
Kim są owi przybysze z Plejad? Otóż często zaznaczają w swych przekazach, że pochodzą z naszej przyszłości – cokolwiek to tak naprawdę znaczy. Są kolektywem energii z Plejad, są buntownikami i członkami Świetlanej Rodziny. (...) Według Plejadian (choć wielu z nas wie, że nie tylko oni tak twierdzą) historia ludzkości wygląda zupełnie inaczej, niż to sobie wyobrażamy. Dla przeciętnego człowieka historia naszej planety tonie we mgle religijnych opowieści oraz naukowych domysłów i celowych manipulacji elit obecnie rządzących na Ziemi. Plejadianie twierdzą, że Ziemia została pomyślana i stworzona jako "żyjąca biblioteka" – swego rodzaju galaktyczne centrum informacji. To dlatego mamy tak urozmaiconą florę i faunę. Wszystko, co istnieje na Ziemi, jest reprezentacją innych świadomości ze wszechświata, a człowiek jest z kolei tzw. kartą biblioteczną – kluczem do pozostawionych tu informacji. Poprzez emocje możemy do wszystkiego uzyskać dostęp, a kiedyś już taki dostęp mieliśmy. Ponad 300 000 lat temu człowiek posiadał DNA złożone z 12 włókien, odpowiadających 12 czakrom (7 w ciele i 5 poza ciałem). Mógł dokonywać rzeczy, które dziś byłyby postrzegane za boskie. Tak więc nasz gatunek nie istnieje od 300 000 lat, ale od kilku milionów. Cywilizacje, które są dla nas mityczne (Lemuria, Atlantyda), Plejadianie uważają za prawie współczesne. (…)
Kolejną grupą, która nawiązała kontakt z pozaziemskimi istotami, jest grupa Laury Knight–Jadczyk, przekazująca wiedzę od Kasjopejan.
Szesnastego lipca 1994 roku zgłosiła się do nich cywilizacja, która podała, że transmituje swój przekaz z konstelacji Kasjopei. Nie oznacza to jednak, że cywilizacja zamieszkuje te rejony – w swoich przekazach Kasjopejanie wyjaśnili, że jest to tylko miejsce, z którego można wysłać do nas sygnał i tym samym nawiązać kontakt. Istoty te same określają siebie jako formy myślowe szóstej gęstości. Oznacza to mniej więcej tyle, że w wyniku ewolucji straciły swą fizyczną formę na rzecz idealnego połączenia myśli w zbiorowy intelekt.
Kasjopejanie, pojawiający się systematycznie na seansach mediumicznych, do tej pory wyjawili w swoich przekazach wiele czasem bardzo nieprzyjemnych dla większości ludzi, a nawet dość przerażających spraw, które dzieją się na naszej planecie. Jest to oczywiście punkt widzenia zwykłego człowieka, który nie posiada odpowiedniej wiedzy pozwalającej zrozumieć, że taki po prostu jest świat. Istoty te zaznaczają, że nie chcą w żadnym wypadku straszyć ludzi, pragną jedynie informować nas o wszystkim, gdyż tylko wiedza i informacja mogą nas ochronić przed negatywnymi zjawiskami. Kasjopejanie pozwalają przy okazji zupełnie inaczej spojrzeć na zjawiska metafizyczne. (...)
Kasjopejanie mówią dużo na temat struktury władzy, która wykształciła się na naszej planecie. Według nich krajowe rządy są tylko marionetkami w rękach tajnego, ogólnoświatowego gremium, które manipuluje oficjalnymi politykami – za pomocą technologii udostępnionej przez kosmitów dla wspólnie uzgodnionych celów. Jednym słowem, nastąpiła wymiana – wysoce zaawansowana technologia w zamian za pozostawienie wolnej ręki w testach na ludziach. (...)
Te wszystkie channelingi są wynikiem różnych seansów. Opisano je w formie transkrypcji, lecz jest człowiek, który ponoć bezpośrednio stykał się z obcymi z wyższych gęstości. Alex Collier, Amerykanin, twierdzi, że od ósmego do szesnastego roku życia wielokrotnie kontaktowały się z nim istoty z Andromedy. Kiedy dorósł, zrozumiał, że był przygotowywany specjalnie do tego, by przekazać wszystkie zdobyte przez siebie informacje całej ludzkości. I tak od początku lat 90. Alex brał udział w wielu wywiadach i wykładach, w których opisywał, jak według Andromedan wygląda nasz świat, co się obecnie dzieje, kto nami rządzi. Zapowiadał także, że nadchodzą ważne wydarzenia dla naszej planety. Collier nigdy nie przedstawiał żadnych zdjęć pozaziemskich pojazdów ani metali z innych planet, tylko przekazywał przesłanie dla Ziemian. Według niego Andromedanie są wysocy, ich skóra ma odcień lekko niebieski, w ich społeczeństwie osoby rudowłose to jednostki szczególnie wrażliwe na mądrość kosmosu i o zwiększonych mocach psychicznych. Andromedanie opisują naszą planetę jako swego rodzaju eksperyment, w którym zaklęta została nadzieja pokoju. Ten konflikt jest problemem całej Galaktyki od setek tysięcy lat. Ziemię umyślnie zasiedlono różnorodnymi formami życia z niezliczonych światów, mieliśmy być swoistą "biblioteką wszechświata".</field>
  </doc>
  <doc>
    <field name="id">147</field>
    <field name="title">obcy-na-linii</field>
    <field name="datawydarzenia">15 sierpnia, w 1974</field>
    <field name="miejsce">w Delaware, w Graceland, w Obcych, w Arecibo, na Ziemię</field>
    <field name="description">Trwał dokładnie 72 sekundy, pochodził spoza Układu Słonecznego i nigdy się nie powtórzył. Według niektórych badaczy, sygnał "Wow!" był najbliższym kontaktem z potencjalnym życiem pozaziemskim, jaki kiedykolwiek zarejestrowaliśmy.
"Wielkie Ucho"
Kiedy w słynnym filmie “Kontakt" Jodie Foster odbiera sygnał radiowy pozaziemskiego pochodzenia, rozpętuje się prawdziwe piekło. Agencje wywiadowcze wkraczają na miejsce i przejmują projekt, prezydent natychmiastowo otrzymuje sprawozdanie, które dostarczają doradcy przywiezieni na trawnik Białego Domu w czarnych helikopterach. Wreszcie informacja przecieka do mediów, a świat ogarnia fala entuzjazmu, pomieszanego ze strachem.
Nic takiego nie wydarzyło się jednak w "Wielkim Uchu" - radioteleskopie Uniwersytetu Stanowego Ohio w Delaware. To właśnie tam 15 sierpnia 1977 około 23:16 czasu wschodniego tajemniczy sygnał odebrał jeden z dwóch przypominających rusztowanie rozpięte na płycie boiska odbiorników. Komputer sterujący aparaturą zgodnie ze swoim przeznaczeniem zarejestrował niespotykaną wcześniej anomalię w postaci silnej (i bardzo "głośnej" jak na kosmiczne standardy) fali elektromagnetycznej. I choć po trzech minutach Ziemia obróciła się na tyle, że drugi z nieruchomych odbiorników mógł przeskanować ten sam fragment nieba - sygnał zniknął.
Dziwnym zbiegiem okoliczności - co uwielbiają podkreślać amerykańscy publicyści - kilka godzin po tym wydarzeniu umarł Elvis Presley. Raptem trzy dni później, kiedy ponad 20 tys. ludzi przechodziło obok otwartej trumny Elvisa w Graceland, technik, który przybył na obchód do "Wielkiego Ucha", zatrzymał pomiar, wydrukował zebrane przez ten czas dane i wyczyścił twardy dysk. Czynność tą trzeba było powtarzać co kilka dni - w końcu były to lata 70., a na dysku twardym mieściło się nie więcej niż jeden megabajt. W drodze powrotnej do Columbus technik teleskopu wstąpił do domu Jerry’ego Ehmana, aby zostawić wydruki. Ehman, profesor Uniwersytetu Stanowego Ohio, jeszcze nie wiedział, że kilka następnych minut uczyni z niego legendę. I choć, jak sam lubi skromnie podkreślać - Nie zrobiłem niczego specjalnego, każdy by to wypatrzył - to właśnie on, wolontariusz programu SETI (poszukującego kontaktu radiowego z potencjalnym życiem pozaziemskim) pierwszy spojrzał na wyniki, którym na początku nie mógł dać wiary.
6EQUJ5
Jerry siedział w kuchni, a przed nim leżały stosy wąsko upakowanych cyframi i literami kartek. Jego zadanie było proste - przejrzeć ciąg znaków i wychwycić anomalie w postaci "głośnych" sygnałów radiowych bądź raptownych skoków mocy promieniowania elektromagnetycznego. I choć większość danych stanowił rząd jedynek oznaczających najsłabszy sygnał w skali (brak odczytu oznaczano pustym polem), w pewnym momencie, ku jego zaskoczeniu, natrafił na słynny już dzisiaj ciąg sześciu znaków - "6EQUJ5". Oznaczały one, ni mniej, ni więcej, najsilniejszy zanotowany do tej pory sygnał pochodzenia pozaziemskiego. W systemie stosowanym przez SETI im większa była moc przekazu, tym większą cyfrę jej przypisywano. Kiedy jego siła wychodziła poza skalę numeryczną, co zdarzało się niezwykle rzadko, zamiast cyfr używano kolejnych liter alfabetu, gdzie np. 10 odpowiadało A, a 11 B, itd. W takim układzie 6EQUJ5 oznaczało zarejestrowanie czegoś, co stopniowo nabiera na sile, osiąga swój pułap maksymalny, a następnie znowu cichnie. "U" było niemal szczytem skali, niezarejestrowanym wcześniej przez żaden z radioteleskopów.
Sam sygnał przyszedł na wąskopasmowej częstotliwości 1420 MHz, którą 18 lat wcześniej pionierzy SETI, Philip Morrison i Giuseppe Cocconi, zakwalifikowali jako prawdopodobne pasmo kontaktu z inteligentnymi formami życia. Szukając rozsądnych kryteriów uznali, że należy skupić się na częstotliwości, która może coś znaczyć dla istot rozumiejących fizykę i chemię. Wodór jest najczęściej występującym pierwiastkiem we Wszechświecie, sygnał emisji kwantu promieniowania wodoru wynosi równe 1420 MHz, więc powinniśmy nasłuchiwać właśnie takich fal - pomyśleli naukowcy. Ehman o tym wiedział, dlatego w przypływie entuzjazmu chwycił za czerwony długopis, zakreślił sześć znaków i wielkimi literami napisał słynne już dzisiaj: "WOW!".
Gdzie mieszkają Obcy?
Pierwsze pytanie, które ciśnie się w tym miejscu na usta to: skąd pochodzi sygnał? Innymi słowy: gdzie mieszkają Obcy? Dokładnie tym samym w pierwszej kolejności zajęli się naukowcy. Nie ulegało wątpliwości, że promieniowanie zostało wysłane z jednego, konkretnego punktu w kosmosie. Należało zatem ustalić jego położenie.
Niestety całą sprawę komplikował fakt, że tylko jeden z odbiorników zarejestrował ową niespotykaną anomalię, a ze względu na konstrukcję "Wielkiego Ucha" i brak powtórzenia sygnału, nie sposób było ustalić, który. Prowadziło to do sytuacji, w której pod uwagę brano dwa, nieco oddalone od siebie obszary na niebie. Niemniej jednak, Ehman wraz ze swoim szefem Robertem Dixonem, zabrali się za studiowanie map, aby z dużą precyzją określić dokładne położenie oraz ciało niebieskie, z którego wyemitowano przekaz. Jak się szybko okazało, sygnał pochodził z gwiazdozbioru Strzelca, popularnie zwanego czajnikiem ("Teapot"). Ku rozczarowaniu badaczy, gdzieś na północy zachód od jego ucha, niedaleko mgławicy M55 i tam, gdzie spodziewano się natrafić na gwiazdozbiór, nie było niczego poza ciemną próżnią. Najbliższa gwiazda (Tau Sagitarii), oddalona była o miliony kilometrów.
Siła sygnału, jego specyficzne pasmo i częstotliwości nie przestawały być jednak zagadkowe. Może ktokolwiek albo cokolwiek, co go wyemitowało, już dawno zmieniło miejsce położenia? I choć przekaz nie wykazywał żadnych cech przypadkowości, należało wyeliminować wszelkie możliwości pomyłki - od promieniowania odbitego od satelity czy samolotu po zakłócenia pochodzenia ziemskiego. Cała sprawa sygnału "Wow!" stała się jeszcze bardziej kłopotliwa, gdy zespół SETI doszedł do wniosku, że właściwie żaden wytworzony przez człowieka obiekt nie mógł rezonować, odbić ani wydać z siebie sygnału tej jakości. Dodatkowo częstotliwość 1420 MHz została zgodnie z międzynarodowymi zaleceniami zarezerwowana jedynie do celów astronomicznych, zatem trudno tutaj o błąd pomiarowy. Prawie cztery dekady od wydarzenia, nadal nie ma dobrego wyjaśnienia tego fenomenu. Naukowcy nigdy nie natknęli się na podobne zjawisko, choć nakierowywali potężne radioteleskopy w to samo miejsce setki razy. Jedyną informacją zwrotną, jaką otrzymywali była uporczywa cisza. Kiedy amerykańscy dziennikarze po latach skontaktowali się z Jerrym Ehmanem, odpowiedział, że nadal czeka na satysfakcjonujące wyjaśnienie sygnału. - Nie chodzi o to, że wierzę w Obcych, nie lubię brać na wiarę czegokolwiek. Problem polega na tym, że przy wykluczeniu tuzina innych możliwości, ta jedna paradoksalnie wydaje się nadal satysfakcjonująca - ale zaraz po tym dodaje - O ile za satysfakcjonującą uznać jednorazową, niejasną próbę kontaktu ze strony obcej cywilizacji - kończy.
Co to wszystko znaczy?
Pojedyńcza natura sygnału, na którą wskazał Ehman, jest jego największą piętą achillesową. W przywołanym "Kontakcie", Jodie Foster przez tygodnie odbierała prawdziwy zalew wiadomości od cywilizacji pozaziemskiej. "Wielkie Ucho" natrafiło tylko na jedną, której nawet drugi odbiornik trzy minuty później nie mógł potwierdzić. Z pewnością rodzi się pokusa, aby zbyć całą sprawę wzruszeniem ramion. Ot, przytrafiło się jakieś spięcie w elektronice, odrobina powietrza dostała się do systemu chłodzenia azotem, albo… cokolwiek. Gdyby to byli Obcy, którzy celowo chcą nam coś przekazać, na pewno nadawaliby dłużej niż cztery minuty, prawda? Problem z tą teorią jest jednak taki, że nie mamy podstaw do jej utrzymania. Albo inaczej: każdy, kto zajmuje się poszukiwaniem inteligentnego życia pozaziemskiego wie, że istoty rozumne bez najmniejszego problemu mogą wysłać jeden sygnał w przestrzeń kosmiczną i nigdy więcej go nie powtórzyć. Wiedzą to, ponieważ 39 lat temu my zrobiliśmy to samo.
Dokładnie w 1974 r. roku NASA zaplanowała specjalną transmisję z ogromnego radioteleskopu w Arecibo, która skierowana była w kierunku M31, upchanej gwiazdami galaktyki, która wydaje się naszym najbliższym sąsiadem, po którym możemy się spodziewać odpowiedzi. Wiadomość zakodowana była w ciągu zer i jedynek, które ułożone w kolejności (specjalnie umieszczone liczby pierwsze dają ku temu wskazówki), odsłaniają przypominający piksele w pierwszych grach komputerowych obraz człowieka, układu słonecznego oraz podwójnej helisy DNA. Jeśli ktokolwiek odbierze tę informację (co nie stanie się szybciej niż za 21 tys. lat), może pomyśleć, że gdzieś tam w kosmosie jest jeszcze inteligentne życie. Być może uda im się nawet wskazać na Ziemię, zrobi się wielkie poruszenie. Ale prędzej czy później przyjdzie ktoś, kto powie, że jeden sygnał - nie ważne, jak dobry - nie mieści się w metodzie naukowej i statystycznie rzecz biorąc, nie można z niego wyciągnąć żadnych wniosków. Gdyby Obcy chcieli się skontaktować z M31, byłoby więcej informacji, prawda? Co za myśl: być może właśnie zaprzepaściliśmy najlepszą szansę na nawiązanie kontaktu. Niech pocieszeniem dla nas będzie fakt, że sygnał "Wow!", jeśli jakaś cywilizacja faktycznie wysłała go celowo, podpada pod ten sam błąd.</field>
  </doc>
  <doc>
    <field name="id">148</field>
    <field name="title">objawienia-ktorych-bal-sie-kosciol</field>
    <field name="datawydarzenia">w 1947, w 1949, 1978 r, 1917 r, w 1960, w 2010, 1987 r, 2011 r, 1981 r, 1982 r, w 1988, 1995 r, w 2001, 1931 r, w 1917</field>
    <field name="miejsce">w Mozambiku, w Nsimalen, w Abidżanie, w Internecie, w Kibeho, w Rwandzie, w Hiszpanii, na Górze Anduaga, w Ezkiodze, w Fatimie, na Facebooku</field>
    <field name="description">Spośród kilkudziesięciu objawień maryjnych, które miały miejsce w wieku XX Kościół pozytywnie rozpatrzył zaledwie garstkę. Inne, niezwykle intrygujące i ciekawe, stanowczo potępił lub umieścił na długiej liście oczekiwania na oficjalną aprobatę Stolicy Apostolskiej. Dlaczego nie uznano niektórych z objawień, mimo iż swą skalą byłyby one w stanie przekonać niejednego ateistę o ingerencji boskich sił? Czy Kościół bał się zawartych w nich "demonicznych" treści, które inspirowane były przez kręgi piekielne?
Szatan w świętej skórze
Pewnego dnia w 1947 roku Madonna z sercem przebitym nożem ukazała się małej Annie Federici we wsi Gimigliano na południu Włoch. Rok później ludzie gromadzący się wokół dziewczynki, która jako jedyna rozmawiała z Maryją zaobserwowali rzekomy "cud wstającego słońca", który był wynagrodzeniem za ich całonocną modlitwę. Kościół jednak potępił te objawienia.
Jeszcze dziwniejsza rzecz miała miejsce w 1949 roku w bawarskim Heroldsbach, gdzie siedem młodych wizjonerek ujrzało widniejący nad drzewem napis "IHS", po którym ukazała się modląca Matka Boska. Oprócz niej na świętej górze, gdzie dochodziło do objawień, ukazywały się rzesze aniołów i świętych, a zebrani ludzie obserwowali cud słoneczny przypominający ten znany z Fatimy. Kościół z niewiadomych powodów postanowił jednak zatuszować cała sprawę, a gdy rodzice dziewcząt uparcie trwali na stanowisku, iż ich dzieci mówią prawdę, obłożono ich ekskomuniką. Tylko dlaczego?
Lista nierozstrzygniętych lub potępionych objawień maryjnych jest niezwykle długa. W samym XX wieku doszło do co najmniej kilkudziesięciu przypadków, w których Kościół wstrzymał się od oficjalnych komentarzy lub otwarcie potępił wizjonerów. Wśród nich znajdują się także jedne z najbardziej znanych cudów ostatniego wieku, jak Garabandal czy Medjugorje, które nadal czekają na oficjalny werdykt. Inne, po negatywnym ustosunkowaniu się władz kościelnych, zostały całkowicie zapomniane.
Dlaczego Kościół był tak sceptyczny w stosunku do objawień, które miały tak spektakularny charakter i mogły stać się równie sławne, co Fatima i Lourdes? W 1978 roku Kongregacja Nauki i Wiary wydała specjalne rozporządzenie dotyczące akceptacji cudów, które wymienia specjalne kryteria kwalifikacyjne. Zwykle z gruntu potępiane są objawienia, których treść przeczy nauce Kościoła albo takie, w których wizjoner popełnia grzechy śmiertelne, jest osobą niezrównoważoną psychicznie albo czerpie ze swych objawień zyski. W rzeczywistości jednak hierarchowie, od których zależy akceptacja objawień podchodzą niezwykle ostrożnie nawet do przypadków, w których interwencja sił nadprzyrodzonych zdawała się nie budzić wątpliwości…
Problematyczni biskupi i inne sprawy
Wśród XX-wiecznych objawień maryjnych znajdują się także takie przypadki, o których dziś już mało kto pamięta, choć swą skalą i zakresem manifestacji cudownych zjawisk dorównywały one słynnym wydarzeniom fatimskim z 1917 roku. Najsłynniejsze z nich miało miejsce w hiszpańskiej wiosce Garabandal i obejmowało szereg wizji czterech dziewczynek, które w czasie pierwszego spotkania z Maryją w 1960 roku… kradły jabłka. Ponieważ był to grzech, wielu hierarchów zdecydowało się zaprzeczyć prawdziwości cudu. Pojawiło się także wiele krytycznych uwag i komentarzy, stwierdzających m.in. że dzieci przedstawiały widziane postaci w karykaturalny sposób, podając też niekiedy sprzeczne relacje. Niektórzy kapłani orzekali, że domniemany cud, który swym przebiegiem przypominał nieco wydarzenia z Fatimy, był diabelską próbą jej skopiowania. Niemniej jednak historia Garabandal wypełniona była różnego rodzaju cudownymi wydarzeniami, z których najbardziej znana jest materializacja hostii na języku jednej z wizjonerek (co udało się uchwycić na fotografii). Watykan nie potępił tych wydarzeń, ale również oficjalnie ich nie skomentował, powołując specjalną komisję do zbadania zjawiska dopiero w 2010 roku.
Istnieje jednak cała masa innych przypadków, w których nie udało się dojść do określonych wniosków. Najbardziej dziwaczny i problematyczny charakter miała fala objawień maryjnych, która przetaczała się przez Afrykę w latach 80. i 90. W 1987 r. tłum ludzi miał widzieć Maryję we wsi Mulevala w Mozambiku. Negatywnie rozpatrzono przypadek, który miał miejsce rok wcześniej, w kameruńskiej wsi Nsimalen. Według relacji, w rocznicę pierwszego objawienia fatimskiego nad miejscową kaplicą ukazać miała się jasna zjawa Matki Boskiej, czego świadkami było siedmioro dzieci spotykających domniemaną Maryję przez 9 dni. Choć w Nsimalen doszło do dwóch rzekomo cudownych uzdrowień, Kościół nie dał się przekonać co do ich wartości. Na przełomie maja i kwietnia 2011 roku donoszono z kolei o cudzie, którego świadkiem był tłum ludzi w Abidżanie - byłej stolicy Wybrzeża Kości Słoniowej. Według umieszczonych w Internecie relacji, pojawienie się świetlistej postaci udało się zarejestrować przy pomocy kamer z telefonów komórkowych.
Jedno z niewielu afrykańskich objawień, które zostały uznane przez Kościół odnosi się do serii przedziwnych incydentów w Kibeho w Rwandzie, podczas których Maryja miała zapowiedzieć nadejście krwawego konfliktu. Ukazywała się ona grupie wizjonerów od 1981 roku, a objawienia te miały szczególnie drastyczny charakter. Dzieci popadały w ekstatyczne stany, trwające nawet kilka godzin, opowiadając o duchowych podróżach po niebie i piekle. Najbardziej drastyczna wizja rzek krwi i mordujących się nawzajem ludzi przytrafiła się dzieciom z Kibeho w sierpniu 1982 roku. Towarzyszył jej stan paniki, śpiączki i histerii. Oprócz tego pojawiły się pogłoski o wizjach Jezusa i wezwaniach Maryi do powstrzymania się od wojny. Przerażające sceny, jakie rozgrywały się w rwandyjskim mieście skłoniły miejscowego biskupa do uznania ich prawdziwości w 1988 roku. Kilka lat później krwawe wizje znalazły swoje potwierdzenie. W 1995 roku Kibeho stało się miejscem masakry ludności, która pochłonęła także kilku wizjonerów. Biskup, który potwierdził prawdziwość cudu sam został oskarżony o udział w ludobójstwie, a Watykan przez kolejne lata nie wypowiadał się w kwestii objawienia, oficjalnie uznając je dopiero w 2001 roku.
Czarna Pani i diabelskie cuda
Są też jednak takie przypadki, o których nie mówi się w ogóle. Jeden z nich miał miejsce w latach 30. w Hiszpanii... Mało kto słyszał o cudzie w baskijskim miasteczku Ezkioga (dziś Ezkio), a to głównie dlatego, że tamtejsze objawienia miały nieco "piekielny" charakter. To spektakularne wydarzenie rozpoczęło się w czerwcu 1931 roku od wizji, której świadkami było dwoje dzieci przebywających na Górze Anduaga, nad którą ujrzano dziwaczne światła. Chcąc sprawdzić, czym były, przyszli wizjonerzy zbliżyli się do drzewa, nad którym pojawiła się czarna postać, w której rozpoznali oni Matkę Boską.
Dzieci regularnie odwiedzały "świętą górę", na której doszło do objawień i która wkrótce zaczęła przyciągać pielgrzymów. Świadków niezwykłych wydarzeń w Ezkiodze było jednak znacznie więcej - niektórzy szacują, że "Czarną Panią" przy różnych okazjach widziało nawet do 150 osób. Wśród nich znajdował się człowiek, który został cudownie ocalony przez kobietę w czarnym płaszczu z "lśniącą koroną" na głowie, kiedy drewno ciągnięte przez jego woła stoczyło się ze wzgórza. Inny z drwali, uznawany za człowieka twardego i trzeźwo patrzącego na życie z przerażeniem obserwował czarną zjawę wymachującą "krwawym mieczem" i przekazującą mu przesłanie dotyczące zbliżającej się wielkiej wojny.
Marii Recalde, kolejnej z wizjonerek, "Czarna Pani" przekazała makabryczną wizję zagłady, przerażających pustkowi, deszczu ognia i trujących gazów. Z kolei pewna 9-latka ujrzeć miała czarną postać z dwoma mieczami, z których jeden przeszywał jej serce. Im jednak dalej, tym opowieści wizjonerów stawały się bardziej problematyczne. Dla przykładu, niektórzy zamiast Maryi dostrzegali w czarnej zjawie czarownicę. Inni dodawali, że widziana przez nich postać nie posiadała głowy, zaś jeszcze inni zamiast kobiety obserwować mieli Diabła o czerwonej głowie i długich kłach.
Góra Anduaga, która wkrótce stała się celem pielgrzymek tysięcy ludzi zwróciła na siebie uwagę władz, a gubernator prowincji Guipúzcoa nakazał zaprzestać kultu Czarnej Madonny pod groźbą wysadzenia wzniesionej tam kaplicy. Równie krytyczne stanowisko zajmował miejscowy biskup, jak i kilku duchownych, którzy twierdzili, że w Ezkiodze elementy piekielne przeplatają się z prawdziwym cudem.
Czekając na nową Fatimę
W ostatnich latach najwięcej kontrowersji wzbudziły zdarzenia w bośniackim Medjugorje, co do których również wysnuwano oskarżenia o szatańskie inspiracje, a ks. Jan Wojtowicz w swych rozważaniach nad tą kwestia nazwał objawienia "dziełem złego ducha". Oficjalnie nie przyznano im statusu zjawiska nadprzyrodzone, jednak sprawa ta nadal nie jest jasna, co nie przeszkadza wcale w rozwoju ruchu pielgrzymkowego.
Objawienia maryjne przebiegają często według scenariuszy przypominających to, co wydarzyło się m.in. w Fatimie. Sceptycy twierdzą, że z racji tego, że do cudów dochodzi zwykle w krajach o skomplikowanej sytuacji politycznej, są one zjawiskami z pogranicza religijnych festynów i masowej histerii. Niemniej jednak w wielu przypadkach rzeczywiście dochodziło do manifestacji nadprzyrodzonych zjawisk, których nie sposób wytłumaczyć.
W jednej ze swych dawnych książek Erich von Däniken - znany pisarz i propagator teorii o starożytnych astronautach twierdzi, że impulsem do powstawania objawień są sygnały przekazywane przez istoty pozaziemskie, a religijną nakładkę nadaje im jedynie umysł wizjonera. Nie wiadomo, na ile jest to prawdopodobne, jednakże obserwacje obiektów przypominających współczesne UFO miały miejsce m.in. w trakcie wydarzeń z Fatimy. Relacje na ten temat zebrał prof. Joaquim Fernandes, który na podstawie oryginalnych relacji świadków uznał, że w 1917 roku doszło tam do rzeczywistego paranormalnego fenomenu, który został jednak wypaczony przez kościelną interpretację.
Niezależnie od tego, której teorii zwolennikami jesteśmy, faktem pozostaje to, że liczba objawień, które pozostają nieznane ogółowi wiernych jest ogromna, a ich szczegóły są niekiedy bardzo problematyczne dla przedstawicieli Kościoła, którzy nieraz dopatrywali się w nich bardziej piekielnej niż niebiańskiej inspiracji.
Zostań fanem Strefy Tajemnic na Facebooku</field>
  </doc>
  <doc>
    <field name="id">149</field>
    <field name="title">objawienia-ktorych-boi-sie-watykan</field>
    <field name="datawydarzenia">1985 r, 14 marca, 1897 r, 1913 r, w 1920, 1934 r, 12 października, 1961 r, 23 kwietnia, 1943 r, w 1949, 1952 r, 26 lutego, w 1959, w 1966, roku 1992, w 2000</field>
    <field name="miejsce">w Medjugorie, w Akcji Katolickiej, w Rzymie, na Indeks Ksiąg</field>
    <field name="description">W 1985 roku kardynał Joseph Ratzinger potwierdził negatywną opinię na temat pracy Valtorty "uważając za niepożądane jego rozpowszechnianie dla uniknięcia szkód, jakie dzieło to mogłoby wywołać u prostych ludzi".
W najnowszej powieści Antonio Socciego "Czas burzy. Dramat czasu konklawe" treść objawień, których doznała Maria Valtorta wprowadza zamęt w przygotowującym się do konklawe Watykanie i stawia pod znakiem zapytania przyszłość Kościoła.
W rzeczywistości Valtorta była skromną, przykutą do łóżka kobietą, która przez wiele lat choroby doświadczała wizji i obecności Chrystusa. Dlaczego dokumenty, które pozostawiła wzbudzają tak wiele kontrowersji?
W ciągu ostatnich tygodni Antonio Socci na ogół pojawia się w mediach jako ten, który przed dwoma laty zapowiedział abdykację Benedykta XVI. Socci - watykański dziennikarz i pisarz - to specjalista od rozszyfrowywania kościelnych tajemnic i dokumentów. Gdy wydaje książkę, niemal pewne jest, że wzbudzi ona kontrowersje, będzie szeroko dyskutowana i… stanie się bestsellerem. W dotychczasowych publikacjach Socci m.in. zdemaskował spisek wokół trzeciej tajemnicy fatimskiej, zrekonstruował przebieg wydarzeń w Medjugorie, zgłębił sekrety mistycznego życia Jana Pawła II. W najnowszej powieści, zatytułowanej "Czas burzy. Dramat czasu konklawe" autor sięga po notatki dwudziestowiecznej mistyczki Marii Valtorty i, trzymając czytelnika w napięciu, odtwarza fakty sprzed lat.
Dramat czasu konklawe
W jednym z rzymskich kościołów pewien mężczyzna wyjawia w konfesjonale straszny grzech, a wkrótce potem zostaje zamordowany - tak rozpoczyna się "Czas burzy" Antonio Socciego. Gdy czytelnik zagłębia się w pełną zagadek fabułę, napięcie rośnie jeszcze bardziej. Dowiadujemy się, że zabity to ksiądz, który ukradł tajne dokumenty z archiwów watykańskich. Były to listy mistyczki Marii Valtorty, która wskazała na rzymskie katakumby jako miejsce prawdziwego grobu świętego Piotra Apostoła. Podważyła tym samym oficjalną wersję, według której Apostoł pochowany jest pod bazyliką watykańską. To wstrząsające odkrycie, które ma miejsce podczas przygotowań do konklawe, postawi pod znakiem zapytania wybór papieskiego następcy, a także bezpieczeństwo całego Kościoła…
"Czas burzy" to powieść. Jej fabuła jest literacką fikcją, jednak, jak zaznacza autor w posłowiu: "wszystkie teksty Marii Valtorty, listy i nadprzyrodzone dyktanda są autentyczne i zostały opublikowane. Również teksty mówiące o nieznanym miejscu pochówku świętego Piotra są prawdziwe i ukazały się drukiem".
Kim zatem była Maria Valtorta? Co zapisała w owych "nadprzyrodzonych dyktandach"?
Antonio Socci na kartach "Czasu burzy" tak przedstawia mistyczkę: "Na świat przychodzi 14 marca 1897 roku. Jej ojciec jest oficerem, dobrym i porządnym człowiekiem, który z powodu wykonywanej pracy musi wielokrotnie przeprowadzać się z całą rodziną. Matka, nauczycielka, ma trudny i twardy charakter, który przysporzy Marii wiele cierpienia. Od 1913 roku państwo Valtorta mieszkają we Florencji. (…) Dziewczyna odkrywa piękno miasta, a podczas pierwszej wojny światowej jest sanitariuszką. Czynnie działa w Akcji Katolickiej. We Florencji też, z winy matki, spełzają na niczym dwie miłosne historie i plany matrymonialne. W końcu, w 1920 roku, podczas jednej z manifestacji, jakiś rewolucjonista zadaje cios w plecy biednej dziewczynie, która znalazła się tam przez przypadek. Odtąd już nigdy nie będzie mogła chodzić. Spędzi dwadzieścia siedem lat przykuta do łóżka, od pierwszego kwietnia 1934 roku aż do śmierci, która nastąpi 12 października 1961 r. Ponieważ ma silną i bogatą osobowość, podchodzi do całej sytuacji z głęboką wiarą i gorącą miłością".
27 lat i 15 tysięcy stron objawień
Lata spędzone w łóżku to również lata głębokiego życia duchowego, wewnętrznych dialogów, a przede wszystkim - nadprzyrodzonych spotkań z Jezusem, który po raz pierwszy ukazał się Marii Valtorcie 23 kwietnia 1943 roku. Podczas codziennych objawień Chrystus przekazywał Marii swoje losy, ona zaś starannie notowała. Swoje życie w całości podporządkowała dokumentowaniu objawień. Często mawiała: "Któż to wie, czy dziś ktoś przyjdzie? Kto wie, gdzie mnie zabiorą i co mi pokażą!". Wielogodzinne dyktanda zmuszały ją do nadludzkiej pracy - ręcznie zapisała ponad piętnaście tysięcy stron. Objawienia z lat 1944-47 zostały zebrane w dziesięciu tomach, zatytułowanych Ewangelia, jaka została mi objawiona (to dzieło znane jest także pod tytułem Poemat Boga-człowieka).
Jak podaje w "Czasie burzy" Antonio Socci, "Maria poznała całą historię Jezusa: od narodzin Matki Bożej poprzez Jego narodziny, życie publiczne aż do pierwszych lat Kościoła i wniebowzięcia Panny Maryi. A przeżywając to wszystko i spisując, stała się niejako naocznym świadkiem tych wydarzeń".
Valtorta - piąty Ewangelista
Rzeczywiście, w tekstach Valtorty uderzające jest ogromne nagromadzenie szczegółów. Narodziny Jezusa, całego Jego życie, kazania, które głosił, cuda, jakich dokonywał, ukrzyżowanie, zmartwychwstanie, wniebowstąpienie, a nawet zesłanie Ducha Świętego - wszystkie wydarzenia przedstawione są z reporterską wręcz dokładnością. Sama Maria, na kartach Ewangelii, jaka została mi objawiona stwierdza, że Chrystus nazywał ją "małym Janem" - tak, jakby była piątym Ewangelistą.
Objawienia wspominała następująco: "Zapominam natychmiast słowa, choć trwają wydane mi polecenia, a w duszy pozostaje światło. Jednak szczegóły natychmiast znikają. Gdybym - w godzinę później - miała powtórzyć to, co usłyszałam, nie przypomniałabym sobie nic więcej poza jednym lub dwoma ważnymi zdaniami. Wizje zaś pozostają żywe w moim umyśle, ponieważ sama na nie patrzyłam. Wizje muszę dostrzegać. Pozostają więc bardziej żywe w mojej myśli, która musiała się wysilać, by je zanotować takimi, jakie były".
Gdzie jest prawdziwy grób świętego Piotra?
W "Czasie burzy" Antonio Socci przywołuje szczególne objawienie, którego Maria Valtorta doznała w 1949 roku. Oto jego treść: święty Piotr Apostoł, nie jest - jak dotąd sądzono i przekazywano licznie odwiedzającym Watykan turystom - pochowany pod bazyliką św. Piotra. Zdaniem mistyczki, szczątki pierwszego Papieża znajdują się w katakumbach, w zupełnie innej części Rzymu.
Informacja ta w całym Kościele Katolickim wywołała wielkie duże poruszenie, zaś Papież Pius XII prosił Marię Valtortę o szczegółowe wskazówki dotyczące miejsca ukrycia grobu pierwszego Papieża.
Gdzie zatem znajduje się prawdziwy grób św. Piotra? Poszukiwania odpowiedzi na to pytanie stanowią oś fabuły "Czasu burzy". Czytelnikom, którzy zdecydują się sięgnąć po powieść nie będziemy zdradzać szczegółów i pozwolimy rozwiązać tę pasjonującą zagadkę razem z głównym bohaterem powieści, ojcem Michele.
A zagadka ta ma wymiar nie tylko archeologiczny, ale przede wszystkim religijny. Jak mówi jeden z bohaterów "Czasu burzy", "odnalezienie grobu czy nawet ciała świętego Piotra byłoby największym odkryciem w dziejach chrześcijaństwa, a odnalezienie go w Rzymie miałoby przede wszystkim ogromne znaczenie dla Kościoła. Nawet bardziej dzisiaj niż w 1949 roku. Jak powiedział Paweł VI, "kości świętego Piotra są dla nas złotem". (…) Odnalezienie szczątków ciała Rybaka z Kafarnaum, który zmarł śmiercią męczeńską, pozwoliłoby nam dotknąć ręką tego, czego on dotykał…".
"Publikujcie, kto przeczyta, ten zrozumie"
Objawienia opisujące życie Jezusa, które otrzymała Maria Valtorta, zawierają tak wiele historycznych i geograficznych szczegółów, że trudno nie uwierzyć w ich prawdziwość. Wiarygodność "Ewangelii, jaka została mi objawiona" potwierdzają watykańskie autorytety. W 1952 roku kardynał Agostino Bea, rektora Papieskiego Instytutu Biblijnego w Rzymie i spowiednik Piusa XII, po dokładnej analizie pism mistyczki napisał: "odnośnie egzegezy nie znalazłem w zbadanych przeze mnie ustępach żadnego rodzaju błędów. Ogromne wrażenie wywarł na mnie fakt, iż opisy archeologiczne i topograficzne zostały przedstawione z wielką precyzją". Jean-François Lavere, badacz życia Marii Valtorty stwierdził: "jeśli chodzi o geografię, erudyci (a zwłaszcza żydowscy badacze), aby ustalić mapę Palestyny za czasów Jezusa musieli uciekać się do licznych dokumentów, jak Talmud, Józef Flawiusz, inskrypcje, tradycje, źródła archeologiczne etc. Maria Valtorta wymienia setki miejsc, dokładnie i szczegółowo opisuje krajobrazy, drogi, biegi rzek, ukształtowanie terenu, zabytki, chociaż nie dysponuje praktycznie żadną specjalistyczną dokumentacją".
Ale treść objawień mistyczki nie została przez Kościół w pełni przyjęta. Dokumenty, które pozostawiła, do dziś mają status nieoficjalny, nie są zaakceptowane przez hierarchów Kościoła. Papież Pius XII po lekturze "Ewangelii, jaka została mi objawiona", 26 lutego 1948 ogłosił: "Opublikujcie to dzieło takie, jakie jest, nic nie mówiąc o nadzwyczajnym jego pochodzeniu. Kto przeczyta, zrozumie". "Ewangelia" została zatem opublikowana, jednak w 1959 roku Święte Oficjum wprowadziło ją na Indeks Ksiąg Zakazanych, podając w wątpliwość jej nadprzyrodzone pochodzenie, a tym samym prawdziwość wizji Valtorty. Wprawdzie w 1966 roku Indeks został zniesiony, jednak Watykan jeszcze kilkukrotnie wypowiadał się negatywnie na temat objawień Valtorty. W "Czasie burzy" Socci stawia tezę, że Watykan sprzeciwiał się publikacji "Ewangelii, jaka została mi objawiona" w obawie przed rozpowszechnieniem informacji o prawdziwym miejscu pochówku świętego Piotra.
W 1985 roku kardynał Joseph Ratzinger, prefekt Kongregacji Doktryny Wiary, potwierdził negatywną opinię na temat pracy Valtorty "uważając za niepożądane jego rozpowszechnianie dla uniknięcia szkód, jakie dzieło to mogłoby wywołać u prostych ludzi".
W roku 1992 sekretarz Konferencji Episkopatu Włoch, kardynał Dionigi Tettamanzi, zażądał, by na pierwszej stronie "Ewangelii, jaka została mi objawiona" wydawca umieścił wyraźną informację, że "wizje i dyktanda, jakie są tu zapisane, nie mogą być uznane za mające pochodzenie nadprzyrodzone, lecz powinny być uważane za formę literacką, jaką autorka posłużyła się dla opowiedzenia po swojemu o życiu Jezusa".
Wiadomo też, że próby rozpoczęcia procesu beatyfikacyjnego Valtorty, podjęte w 2000 roku, spotkały się z negatywną opinią biskupów.
"Ewangelia, jaka została mi objawiona", choć odrzucona przez kościelnych hierarchów, została przetłumaczona na wiele języków i wydana w wielu krajach. Pięćdziesiąt lat po śmierci Valtorta wciąż ma wiernych czytelników i wyznawców, którzy powtarzają, że wielu mistyków długo musiało starać się o uznanie ich objawień przez władze Kościoła.
Czy "Czas burzy" Antonio Socciego na nowo otworzy dyskusję nad teologiczną wartością pism Valtorty?</field>
  </doc>
  <doc>
    <field name="id">150</field>
    <field name="title">objawienie-w-zeitoun</field>
    <field name="datawydarzenia">2 kwietnia, 1968 r, 13 kwietnia, 1971 r, 2001 r</field>
    <field name="miejsce">w Fatimie, w Zeitoun, na Zachodzie, w Kairze</field>
    <field name="description">Było to jedno z niewielu objawień, podczas których udało się sfotografować ukazujące się postaci. 45 lat temu robotnicy z kairskiej dzielnicy Zeitoun na dachu miejscowego kościoła dostrzegli sylwetkę kobiety. Gdy wokół zebrał się tłum, zjawa rozpłynęła się w mrokach nocy. Powracała przez kolejne trzy lata, a w jej obecności dokonywały się cudowne uzdrowienia. Prawdziwość tych objawień uznał Kościół Koptyjski, ale nie Watykan…
2 kwietnia 1968 r., ok. 8:30 wieczorem, mechanicy z warsztatu należącego do kairskiego przedsiębiorstwa autobusowego zauważyli postać, która krzątała się między kopułami pobliskiej koptyjskiej świątyni. Jeden ze świadków, Farouk Mohammed Atwa, przekonany, że to samobójczyni, która chce rzucić się z dachu, zaczął krzyczeć: "Niech pani nie skacze!". Nietypowa scena zwróciła uwagę przechodniów, których tłum wkrótce otoczył kościół. Policja starała się rozpędzić zbiegowisko twierdząc, że to, co widać na dachu, to tylko świetlne refleksy. Ktoś wezwał nawet strażaków, ale wkrótce dziwne zjawisko rozpłynęło się na tle mroczniejącego nieba…
Maryja z dachu
Niektórzy świadkowie mówili, że w bryle światła rozpoznali kobiecą postać. Koptowie, słysząc o wydarzeniach, uznali, że był to cud maryjny. Szerzące się pogłoski sprawiły, że na placu przed kościołem zaczęli gromadzić się wierni. Tydzień po pierwszej "manifestacji" doszło do kolejnego krótkiego objawienia. Z czasem stały się one jednak bardziej rozbudowane. Obserwatorzy twierdzili, że nad dachem świątyni widywali błyski, a nawet rozpływający się w powietrzu "świetlisty deszcz". Innym razem zauważyli, jak kopuły kościoła rozpalają się nadnaturalnym blaskiem, po czym zgromadzonym ukazała się "postać ze światła".
W przeciwieństwie do objawień europejskich, takich jak legendarne wizje w Fatimie (1917) czy Garabandal (1961-65), gdzie główne wydarzenia skupiły się na grupce dzieci, w Zeitoun widzenia nabrały masowego charakteru. Szacuje się, że po tym, jak wieść rozeszła się po kraju, w pobliżu kościoła, w oczekiwaniu na cud, gromadziło się nawet po 250 tys. ludzi - zarówno chrześcijan, jak i muzułmanów. Podczas pierwszych nocnych objawień zjawa bywała widoczna dla wiernych nawet przez kilka godzin.
Wysłany na miejsce przez hierarchów Kościoła Koptyjskiego biskup Atanazjusz z Beni Soueif dostarczył opisu niezwykłego zdarzenia, którego sam był świadkiem: "Tłum był tak gęsty, że trudno było mi się poruszać. Mimo to zdołałem przedrzeć się naprzeciwko miejsca, gdzie ukazywała się postać. Tam, jakieś pięć czy sześć metrów nad kopułą kościoła, widać było ludzką sylwetkę - jaśniejącą, ale nie sztywną jak posąg" - mówił duchowny dodając, że zjawa sprawiała wrażenie żywej.
"Pani spojrzała ku północy, poruszyła ręką i jakby pobłogosławiła ludziom w kierunku, gdzie staliśmy. Jej ubranie falowało na wietrze. Była bardzo cicha, pełna chwały. Było to coś absolutnie nadprzyrodzonego i bardzo, bardzo świętego… Stałem tam starając się dostrzec u niej jakieś szczegóły twarzy. Widziałem coś, co mogło być oczami i nosem, ale nic więcej nie udało mi się zobaczyć. Wszystko skończyło się jakieś pięć minut przed wschodem słońca. Zjawa stawała się coraz bledsza, aż znikła" - dodał.
Tajemnicze uzdrowienia
Wśród tysięcy modlących się, recytujących psalmy i wersety Koranu byli też tacy, którzy starali się uwiecznić zachodzące tam dziwne zjawiska. 13 kwietnia zjawę po raz pierwszy uchwycił na zdjęciach Wagih Righ Matta, który wspominał: "Kiedy pierwszy raz zobaczyłem Maryję, jej postać była tak jasna, że raziła w oczy, […] jednak 13 kwietnia unosiła się ona nad dachem kościoła przez 10 minut, dzięki czemu udało mi się wykonać dwie fotografie". To właśnie one stały się najsłynniejszą pamiątką po objawieniach w Zeitoun, których szczegóły na Zachodzie pozostają prawie nieznane.
Choć podczas tamtejszych objawień nie dochodziło do ekstatycznych wizji, ani przekazywania orędzi, wśród pielgrzymów odwiedzających Zeitoun rozchodziły się pogłoski o rzekomych uzdrowieniach. Wkrótce na miejscu zjawili się też obserwatorzy delegowani przez Watykan. Choć Stolica Apostolska wstrzymała się od wyroku, na początku maja 1968 r. koptyjski patriarcha Aleksandrii, Cyryl VI (1902-71), wydał oświadczenie aprobujące tamtejszy cud i powołujące specjalną komisję medyczną, której zadaniem była analiza uzdrowień, jakie dokonały się za jego pośrednictwem.
Cudowna moc, którą miała emanować zjawa sprawiła, że w okolice kościoła przyprowadzano chorych i niepełnosprawnych. Jeden z głośniejszych przypadków uzdrowienia odnotowanych przez komisję dotyczył cierpiącego na nowotwór dróg moczowych 40-letniego Samiego Abd-el Maleka, u którego po dwóch latach od operacji nastąpił nawrót choroby. Będący u kresu sił mężczyzna udał się na miejsce objawień, gdzie jak twierdził, wszelkie objawy ustąpiły, a poprawę jego stanu potwierdziły badania.
Ku końcowi
Jedna z ciekawszych relacji o wydarzeniach w Zeitoun pochodzi od Pearl Zaki z Minneapolis (USA), która zjawiła się w Kairze pod koniec lipca 1968 r., kiedy objawienia znajdowały się u szczytu popularności. Kobieta wspominała, że widziała kształt przypominający "płomień", który pojawił się na fasadzie świątyni, a następnie jasność, która pulsowała między kopułami: "Widziałam lekki zarys wyprostowanej białej postaci, której kontur głowy nie był jednak wyraźny. Jej ręce spoczywały po bokach, by następnie wznieść się ku górze, w geście modlitwy. Następnie zza kopuły błysnęły światła przypominające meteory, a postać zniknęła…" - mówiła o tym, co działo się potem.
Innym razem, podczas czuwania, kobieta miała możliwość oglądania zjawy w pełnej krasie: "Około 4. nad ranem, bez żadnej zapowiedzi, kościół pojaśniał białym światłem. Wszyscy zaczęli patrzeć w kierunku kopuł, a ci, którzy mieli krzesła, stanęli na nich. Wielu ludzi, w tym ja i mój szwagier, stojąc w ten sposób, ujrzeliśmy Dziewicę w postaci białej ‘statui’ o wzroście ok. 3 m, która pojawiła się w ogrodzie naprzeciw kościoła. W ciągu kilku sekund pociemniała, a później pojawiła się znowu. Potem wydawało się nam, że zaczęła - niby duch - przenikać przez ściany. Tymczasem nad kościół nadciągnęła mgła…".
Ci, którzy nie byli skłonni uwierzyć w nadprzyrodzoną interwencję w Zeitoun, w tamtejszym objawieniu dopatrywali się skomplikowanej mistyfikacji. Sceptycy podkreślali też, że pod wpływem masowej histerii tłum mógł przypisać niebiańskie pochodzenie pojawiającym się światłom, choć nikt nie potrafił wyjaśnić, gdzie leżało ich źródło. Jedna z hipotez starała się tłumaczyć je (w dość niefortunny sposób) występowaniem "ziemskich świateł" powstających wskutek napięć tektonicznych. Mało kogo to jednak przekonywało.
Objawienia w Zeitoun trwały do końca maja 1971 r., choć z biegiem czasu zjawa pojawiała się coraz rzadziej, a zainteresowanie wiernych gasło. Mało kto jednak wie, że niemal identyczny scenariusz powtórzył się w sierpniu 2001 r. w egipskim mieście Assiut - stolicy kultu koptyjskiego - gdzie na kościele św. Marka przez kilka miesięcy widywano zagadkowe obiekty świetlne, łącznie z jaśniejącymi postaciami.
Jedynym świadectwem wydarzeń w Zeitoun znanym na Zachodzie były kontrowersyjne fotografie przedstawiające światła unoszące się nad kościołem. Ich prawdziwość wielokrotnie podważano, ale mimo to do dziś nikt nie potrafi udzielić jednoznacznej odpowiedzi na pytanie, co tak naprawdę widziano nad tamtejszą świątynią. Czy był to efekt masowej histerii, a może bliżej nieokreślone zjawisko naturalne? Jak w wielu innych przypadkach problematycznych cudów, zapewne nigdy się tego nie dowiemy…
____________
Cytaty pochodzą z: F. Johnston, "When Millions Saw Mary", Tiverton 1980.</field>
  </doc>
  <doc>
    <field name="id">151</field>
    <field name="title">odebralismy-sygnal-od-obcych</field>
    <field name="datawydarzenia">1 listopada, w 1974, 2008 r, w 2010, 15 sierpnia, 1977 r, w 1960, w 1999, 2003 r, w 2013, w 1991</field>
    <field name="miejsce">na Portoryko, w Delaware, na University</field>
    <field name="description">Czy możliwe, że przedstawiciele obcej cywilizacji już się z nami skontaktowali? Sygnały odebrane przez różne ośrodki programu SETI wskazują, że pierwszy kontakt z pozaziemską inteligencją ludzkość może mieć już za sobą.
1 listopada 50. urodziny obchodzi radioteleskop Arecibo na Portoryko - gigant, który w 1974 r. wyemitował w kosmos słynny komunikat do inteligentnych form życia. Tzw. Wiadomość Arecibo, skierowana w stronę gromady gwiazd M13 w gwiazdozbiorze Herkulesa, zawierała m.in. informacje o położeniu Ziemi, wyglądzie człowieka i jego DNA oraz podstawach chemii organicznej. Prace nad jej wysłaniem koordynował dr Frank Drake - amerykański astronom, autor słynnego równania określającego liczbę obcych cywilizacji w naszej galaktyce. Czy któraś z nich próbowała się już z nami porozumieć?
Tajemniczy sygnał dr. Bhathala
W grudniu 2008 r. dr Ragbir Bhathal - astronom z University of Western Sydney, doradca UNESCO i konsultant Australijskiego Ministerstwa Nauki, wykrył tajemniczy rozbłysk pochodzący z gromady kulistej NGC 104 w gwiazdozbiorze Tukana, oddalonej o ok. 13 tys. lat świetlnych od Ziemi. Widząc anomalię na wykresie, zaskoczony napisał przy niej: "Czy to kosmici?" - Przypominało to coś w rodzaju impulsu laserowego - wyjaśniał uczony w rozmowie z "Daily Mail".
Przez kolejne miesiące Bhathal skrupulatnie analizował dane, starając się ustalić, czy nierozpoznany sygnał mógł być błędem aparatury albo nieznanym zjawiskiem kosmicznym. Mimo trudów i nadziei, nie udało się go zarejestrować po raz drugi. O tajemniczym odkryciu świat dowiedział się dopiero w 2010 r., kiedy w mediach zrobiło się głośno o znalezieniu planety Gliese 581 g nazwanej "bliźniaczką Ziemi". Niektóre źródła błędnie sugerowały, że sygnał zarejestrowany przez australijskiego astronoma mógł pochodzić właśnie stamtąd.
Zagadki "laserowego impulsu" nie udało się jednak wyjaśnić, choć Bhathal nie wykluczał jego sztucznego pochodzenia: - Uważam, że jeśli istnieją gdzieś obce cywilizacje, mogą emitować sygnały w postaci impulsów laserowych. NASA używa ich do komunikacji w kosmosie, więc założenie, że inne inteligentne istoty również mogą to robić nie jest bezpodstawne - sugerował.
Kosmici mówią "cześć"
15 sierpnia 1977 r. dr Jerry E. Ehman siedział w swojej kuchni, przeglądając wydruki sygnałów odebranych przez radioteleskop Big Ear w Delaware (Ohio). Nagle natknął się na zaskakujący ciąg, przy którym z wrażenia napisał na czerwono wielkie "Wow!". Odczyt "6EQUJ5" wskazywał na sygnał 30-krotnie silniejszy od docierających z kosmosu szumów. Ustalono, że pochodził prawdopodobnie spoza Układu Słonecznego, z gwiazdozbioru Strzelca, z okolic grupy gwiazd Chi Sagittarii.
Sygnał trwał 72 sekundy, a jego charakterystyka czyniła go idealnym kandydatem do miana pierwszego przekazu od kosmitów. Ehman przechwycił go, pracując nad projektem SETI (ang.
Search for Extraterrestrial Inteligence). Terminem tym zbiorczo określa się przedsięwzięcia badawcze skupiające się na poszukiwaniach inteligencji pozaziemskiej. Prekursorami programu byli w latach powojennych uczeni radzieccy i amerykańscy, w tym wspomniany dr Drake, który w 1960 r. zainicjował projekt szukania wiadomości od obcych w sygnałach radiowych z gwiazd tau Ceti i Epsilon Eridani.
Filozofia SETI opiera się na poglądach fizyków z Cornell University, Philipa Morrisona i Giuseppe Cocconiego, którzy uznali, że fale radiowe to najlepszy sposób na obwieszczenie swojej obecności w kosmosie. Obcy - nadawcy sygnału, poszukując innych inteligentnych istot znających matematykę i chemię, powinni wybrać nieprzypadkową częstotliwość. Według fizyków najlepsza byłaby linia emisyjna wodoru - najpowszechniejszego pierwiastka we wszechświecie. Okazało się, że "Wow!" spełniał ten warunek.
Ehman i jego koledzy, po sprawdzeniu wszystkich możliwych źródeł sygnału orzekli, że nie mógł on pochodzić z satelity czy samolotu. Pojawił się jednak problem. "Wow!" - niczym wysłany przez pomyłkę SMS - nie powtórzył się. Próby jego ponownego zarejestrowania nie przyniosły rezultatu (ostatnie podjęto je w 1999 r.). - Jeśli sygnał wysłałyby istoty inteligentne, pewnie zrobiłyby to więcej niż raz - mówił lekko zawiedziony astronom. - Szukaliśmy go z 50 razy. Chciałbym powiedzieć o nim coś więcej, ale niestety nie da się.
Astronomiczne "archiwum X"
Podczas gdy o "Wow!" słyszała większość amatorów astronomii, istnieją enigmatyczne sygnały, o których mówi się rzadziej. Jeden z nich odebrał w lutym 2003 r. radioteleskop Arecibo. Oznaczony jako "SHGb02+14a", pochodził z rejonu kosmosu oddalonego o co najmniej 200 lat świetlnych od Ziemi, spomiędzy gwiazdozbiorów Ryb i Barana. Sygnał, emitowany na linii wodoru, miał sygnaturę odmienną od innych obiektów i zjawisk astronomicznych.
Dla uczonych z SETI Institute, którzy się nim zajmowali była to sprawa równie fascynująca, co problematyczna: - Częstotliwość tego sygnału ulega zmianom. Można założyć, że działoby się tak, gdyby nadajnik umieszczono na obracającej się niezwykle szybko planecie, a tamtejsza cywilizacja nie dostosowałaby warunków transmisji do ruchu globu - mówił astronom Eric Korpela.
Mimo starań i licznych komentarzy, źródło SHGb02+14a pozostaje nieznane. Inne dziwne sygnały odebrali w 2013 r. uczeni zajmujący się SETI na University of California, ale okazało się, że miały one ziemskie pochodzenie. Za inne "fałszywe alarmy" odpowiadały m.in. kwazary - kosmiczne obiekty emitujące fale radiowe. W latach 60. jeden z nich, sklasyfikowany jako CTA-102, wywołał ogólnoświatową sensację. Jego sygnały, przechwycone przez astronomów, zostały początkowo wzięte za komunikat od obcych.
Kontakt już za 20 lat
Astronomiczne "archiwum X" kryje wiele innych dziwnych i mało znanych spraw. Jedna z nich dotyczy okołoziemskiego obiektu 1991 VG uznawanego przez niektórych za… obcą sondę. Odkryty w 1991 r. przez amerykańskiego astronoma Jamesa Scottiego, porusza się po orbicie heliocentrycznej przypominającej ziemską. Obserwacje ujawniły, że co jakiś czas obiekt trzykrotnie zwiększa swą jasność. Ze względu na małe rozmiary trudno jednak powiedzieć o nim coś konkretnego. Choć dr Duncan Steel z University of Adelaide uznał, że może to być pozaziemski próbnik, obecnie przeważają opinie, że 1991 VG to raczej nietypowa asteroida.
Choć półwiecze nasłuchiwania kosmosu nie przyniosło klarownego komunikatu od obcych, nie jest prawdą, że niebiosa milczą. Uczeni związani z SETI są wciąż pełni wiary w sukces, nawet jeśli część astronomów uważa przeczesywanie sygnałów radiowych za syzyfową pracę. Dr Seth Shostak z SETI Institute twierdzi, że na wiadomość od inteligentnych kosmitów trzeba poczekać jakieś 20 lat. Sceptycy odpowiadają, iż nie ma żadnej gwarancji, że którakolwiek z obcych cywilizacji wpadła na pomysł emitowania w przestrzeń sygnałów obwieszczających jej istnienie.
Oczekując na kontakt, Ziemianie sami próbują wysyłać wiadomości w kosmos wierząc, że nie zostaną one bez odpowiedzi. Niektórzy sądzą jednak, że kosmici od dawna nas obserwują. Tylko dlaczego się nie ujawniają? Problem ten próbował rozwiązać 40 lat temu radioastronom John A. Ball, autor tzw. hipotezy zoo, według której kosmici dobrze wiedzą, że ich kontakt z nami byłby ingerencją w naturalny rozwój ziemskiej cywilizacji. Nie jesteśmy jeszcze na to gotowi, a oni czekają. Odezwą się, kiedy ludzkość postawi wreszcie pierwszy krok w daleki kosmos…
_______________________
Cytaty pochodzą z:
G. Callaghan, Watch this space, T
heaustralian.com.au, 09/05/09.
E. S. Reich, Mysterious signals from light years away, newscientist.com, 01/09/04.
The ‘Wow!’ Signal, Cleaveland Plain Dealer, 18/09/94.</field>
  </doc>
  <doc>
    <field name="id">152</field>
    <field name="title">odebrano-tajemnicze-fale-radiowe-spoza-naszego-ukladu-slonecznego</field>
    <field name="datawydarzenia"></field>
    <field name="miejsce">w Australii, w Melbourne</field>
    <field name="description">Astronomowie twierdzą, że "odkryto tajemnicze wybuchy fal radiowych pochodzące miliardy lat świetlnych od Ziemi". Na podstawie intensywności i odległości czterech odebranych fal radiowych naukowcy uważają, że pochodzą one z czasów, gdy wszechświat miał tylko połowę swojego obecnego wieku. Skąd może pochodzić tajemniczy sygnał?
Teorii co do źródeł odebranych fal radiowych jak zwykle jest wiele. Niektórzy twierdzą, że są one konsekwencją zderzeń ogromnych obiektów, takich jak gwiazdy neutronowe lub czarne dziury. Inni uważają, że mogą pochodzić z ziemskich nadajników o wielkiej mocy przekazowej. Nie brakuje jednak i osób, które podkreślają, że odebrany sygnał jest dziełem pozaziemskiej cywilizacji (zamierzonym lub przypadkowym), wysłanym miliardy lat temu.
Dan Thornton, główny autor badań z University of Manchester powiedział, że wyniki wskazują na pewne ekstremalne wydarzenia z udziałem dużych ilości energii jako źródła impulsów radiowych. Promieniowanie radiowe nieznanego pochodzenia zostało wykryte już sześć lat temu, jednak nikt nie był pewien "co to było". "Nasz raport opisuje cztery kolejne wybuchy, usuwając wszelkie wątpliwości co do tego, czy są one prawdziwe", dodaje Dan Thornton.
Jak podkreślają astronomowie, przy obecnych możliwościach i stanie nauki trzeba mieć szczęście, aby spojrzeć w kosmos "we właściwym miejscu i we właściwym czasie". Zespół badaczy wykorzystał 64-metrowy radioteleskop w Australii w celu uzyskania najlepszych wyników. Część badaczy wierzy, że pochodzenie tajemniczych fal radiowych może być dziełem magnetycznych gwiazd neutronowych, znanych jako magnetary.
"Magnetary mogą wydzielać więcej energii w ciągu milisekundy niż nasze Słońce przez 300 tysięcy lat. To nasz główny kandydat dla rozwiązania zagadki źródła sygnału, jednak nie możemy tego stwierdzić z całkowitą pewnością", powiedział profesor Matthew Bailes z Swinburne University of Technology w Melbourne.
Zespół twierdzi, że ich wyniki będą stanowić istotną pomoc dla lepszego poznania właściwości miejsc, skąd fale radiowe zostały "wystrzelone". "Trudno nam zrozumieć pewne sprawy we wszechświecie. Tajemniczy sygnał jest tego dobrym przykładem", dodaje współautor badań Ben Stappers. Wygląda więc na to, że żadnej z zaproponowanych we wstępie artykułu teorii nie da się wykluczyć…
Czy Waszym zdaniem odebrane fale radiowe mogą być dziełem pozaziemskiej cywilizacji?
Źródło: orwellsky.blog.onet.pl</field>
  </doc>
  <doc>
    <field name="id">153</field>
    <field name="title">odkrycia-ktore-zmienia-historie-ludzkosci</field>
    <field name="datawydarzenia">2006 r, w 1817, 1980 r, 1987 r, 2005 r</field>
    <field name="miejsce">w Bośni, w Gizie, przed Chrystusem, w Bośni
Ze, na Bałkanach</field>
    <field name="description">Każdego roku archeolodzy dokonują odkryć, które mogą sprawić, że historię cywilizacji trzeba będzie napisać na nowo. Mówi się o nich jednak niewiele, nawet jeśli mają niebagatelne znaczenie. Dotyczy to m.in. tajemniczych podziemnych "komór" pod Gizą, "piramidy" w Bośni, ruin Arkaim, które nazywa się "rosyjskim Stonehenge" czy Göbekli Tepe - sanktuarium z epoki kamienia, które istniało, zanim oficjalnie człowiek wymyślił Boga…
Niektórym może się wydawać, że archeologia odkryła wszystko, co było do odkrycia i pod ziemią nie ma już nic tajemniczego. Ale nic bardziej mylnego. Raz na kilka lat uczeni trafiają na coś, co swoim znaczeniem przewyższa odkrycie Troi czy grobowca Tutanchamona. Zamiast do podręczników, wiele z tych znalezisk trafia jednak do "naukowej poczekalni". Powód? Ich potencjał może sprawić, że historię cywilizacji trzeba będzie pisać od nowa.
Co jest pod Gizą?
W piaskach Sahary zagrzebanych jest jeszcze wiele tajemnic dawnego Egiptu. Jedna z największych leży kilkanaście metrów pod płaskowyżem Giza. Od lat w środowisku naukowym krążą pogłoski o podziemnym kompleksie, który może kryć unikatowe archeologiczne skarby. Przypuszczenia te nie są bezpodstawne. W 1998 i 2006 r. grupa badaczy pod kierownictwem Abbasa Mohammeda Abbasa odkryła przy pomocy georadaru podziemne "przestrzenie" leżące na głębokości ok. 20 m, połączone siecią tuneli. Uczony sugerował, że niedostępne komnaty mogą mieścić skarby bezcenne dla egiptologów.
Ale o istnieniu "katakumb" w Gizie wiedziano już wcześniej. Z zapisków sir Henry’ego Salta - brytyjskiego uczonego i urzędnika oraz włoskiego poszukiwacza Giovanniego Caviglii wynikało, że w 1817 r. zeszli oni do podziemnego korytarza, który po kilkuset metrach doprowadził ich do sali, od której - niczym w labiryncie - rozchodziły się kolejne przejścia.
Zwolennicy teorii spiskowych twierdzą, że opieszałość, z jaką władze Egiptu podchodzą do tego, co znajduje się pod piramidami i Sfinksem sugeruje, że jest tam coś, czego nie chce się ujawnić światu. Także "wezyr egiptologii", były sekretarz Najwyższej Rady Starożytności, Zahi Hawass, niechętnie wypowiada się na ten temat, choć sam natknął się na dowód, że pod Gizą istnieją jakieś ukryte struktury. W 1980 r. podczas odwiertów w okolicach piramid, trafił na pokład czerwonego granitu, który w tym miejscu nie występuje. Sugerowało to, że 15 metrów pod ziemią leży komora, do której nikt nigdy nie dotarł…
Arkaim - rosyjskie Stonehenge
W 1987 r., kiedy przygotowywano się do zalania terenów w pobliżu wsi Aleksandrowskij (obwód czelabiński), na stepie przy granicy z Kazachską SRR, rosyjscy uczeni odkryli przedziwne starożytne ruiny. Z lotu ptaka miejsce nazwane potem Arkaim przypomina dwa ogromne koła ze szprychami. Choć zostało spalone i opuszczone, archeolodzy kierowani przez Giennadija Zdanowicza natknęli się na pozostałości założeń obronnych i licznych domostw sugerujące, że ok. 1700 lat przed Chrystusem mieszkało tam 2000 ludzi!
Ślady fosy, kanałów irygacyjnych i inne znaleziska wskazywały, że Arkaim było prężnym ośrodkiem kulturowym. Radzieckie władze początkowo nie traktowały tego odkrycia z należną czcią, przez co do dziś pozostaje ono znane tylko garstce Europejczyków. Archeologiczny skarb zrodził też falę kontrowersji dotyczących tego, kto stworzył osadę, którą nazwano… "miastem-swastyką".
Niektórzy uważają Arkaim za pierwotną siedzibę Aryjczyków, dopatrując się w jego konstrukcji symbolu "złamanego krzyża". Dla innych jest to "prastolica" Słowian, a według jeszcze innych - w tym astroarcheologa Konstantina Bystriuszkina - miejsce spełniało tę samą rolę, co brytyjskie Stonehenge - było więc swego rodzaju prehistorycznym obserwatorium astronomicznym.
Göbekli Tepe - "Jasna Góra" epoki kamienia
Wielu uczonych zgadza się, że Göbekli Tepe - "Góra Brzuch" - to najważniejsze odkrycie archeologiczne ostatnich dziesięcioleci, choć mówi się i pisze o nim nieczęsto. Neolityczne sanktuarium leżące niedaleko tureckiego miasta Şanliurfa (przy granicy z Syrią) odsłonięto bowiem tylko w kilku procentach. Wielotonowe kamienne filary pokryte zagadkowymi znakami, otoczone masywnymi wałami, powstały przed ok. 11 tys. lat, a zatem przed wynalezieniem pisma, koła, a nawet… rolnictwa.
Zatem kto i jak wzniósł tę potężną świątynię? Archeolodzy sugerują, że potrzeba było do tego długiej i skoordynowanej pracy ponad pół tysiąca ludzi. Sanktuarium, ponoć użytkowane przez tysiąclecia, znikło w mrokach dziejów, aby pojawić się z powrotem w latach 90. XX w. Mówi się, że na jego ślad natrafił przypadkowo kurdyjski pasterz, który odgrzebał z ziemi kamienną kolumnę. Rok później na miejscu prace rozpoczęli archeolodzy pod kierownictwem Klausa Schmidta.
Napotkali oni m.in. na liczne kamienie uformowane w kształt litery "T", pokryte wyobrażeniami zwierząt, które ustawiono wewnątrz kamiennych "ogrodzeń", gdzie odkryto ślady pradawnych ceremonii. Göbekli Tepe, które było miejscem prehistorycznych pielgrzymek pokazało, że religia i kapłani istnieli tysiące lat wcześniej niż przyjęła nauka (Pojawiły się nawet przypuszczenia, że zainspirowało ono opowieść o rajskim ogrodzie). Mimo to waga tego znaleziska nie została jeszcze w pełni pojęta, a przełom przyniosą dopiero kolejne lata. Znany brytyjski archeolog, Ian Hodder, stwierdził jednak, że "Göbekli Tepe zmienia wszystko"…
Piramida w Bośni
Ze wszystkich wspomnianych odkryć to wydaje się najbardziej niezwykłe, ale też kontrowersyjne. W 2005 r. Semir "Sam" Osmanagić - bośniacki biznesmen i archeolog amator - stwierdził, że wzgórze nad miastem Visoko niedaleko Sarajewa, zwane Visočicą, to tak naprawdę starożytna piramida wzniesiona przez zaginioną cywilizację. Rzeczywiście, ponad dwustumetrowe wzniesienie ma bardzo sugestywny kształt, dla Osmanagića identyczny z setkami rozsianych po świecie piramid. Tak rozpoczęła się przedziwna saga, która trwa do dziś.
- W październiku 2005 r. kontynuowałem prace wykopaliskowe, dzięki którym udało się ustalić strukturę ścian piramidy - mówił odkrywca. - Dla wprawnego oka nie było wątpliwości. Kamienne płyty układały się w piramidę schodkową o wysokości 220 m.
"Bośniacki Indiana Jones" ogłosił wkrótce, że Visočica, którą nazwał "Piramidą Słońca", sąsiaduje z dwiema podobnymi "budowlami". Oprócz kamiennej okładziny jego ekipa odnalazła we wzgórzu kilka szybów oraz system korytarzy. Choć środowiska akademickie zdecydowanie odcinają się od twierdzeń Osmanagića, spora grupa archeologów wsparła jego pogląd, że Visočica została w jakimś stopniu ukształtowana ręką człowieka.
Głównym problemem pozostaje datowanie. Jedna z wersji mówi, że to nieznana kultura kwitnąca na Bałkanach przed tysiącami lat przekształciła wzgórze w piramidę. Nie da się jednak ukryć, że niektóre korytarze mogły zostać wykopane dopiero w średniowieczu, kiedy na szczycie wzniesienia znajdował się warowny gród Visoki.
Historia nie lubi nowości. Arkaim i Göbekli Tepe pokazują, że nawet zaakceptowane i obiecujące odkrycia nieprędko trafiają do podręczników. Wiele innych problematycznych znalezisk i teorii, które mogłyby wywrócić do góry nogami nasze rozumienie dziejów, zamieciono pod dywan. Szkoda, że w szkołach tak rzadko wspomina się, że to, czego się uczy, to tylko jedna z wielu wersji historii, a ta w niektórych momentach jest - jak mówił Napoleon - uzgodnionym zestawem kłamstw…</field>
  </doc>
  <doc>
    <field name="id">154</field>
    <field name="title">odkryto-fragment-atlantydy</field>
    <field name="datawydarzenia"></field>
    <field name="miejsce">na Azorach</field>
    <field name="description">Na dnie Atlantyku, pomiędzy wyspami archipelagu Azorów, odkryto budowlę o kształcie piramidy. Jej szczyt znajduje się 40 metrów pod wodą. Zdaniem odkrywcy, tajemnicza budowla może być pozostałością mitycznej Atlantydy.
Podwodna piramida została odkryta w połowie września przez azorskiego wędkarza sportowego pomiędzy wyspami Sao Miguel i Terceira. Budowla o wysokości około 60 m, rozpościera się na obszarze o powierzchni 8 tys. m2.
"Odkrycie nastąpiło podczas jednej z moich wypraw, gdzie do poszukiwania dogodnych obszarów do łowienia ryb wykorzystywałem zintegrowany system batymetryczny. Odczytałem na nim obecność dziwnej podmorskiej budowli" - relacjonował Diocleciano Silva.
Zdaniem odkrywcy podmorskiej piramidy tajemnicza budowla może być pozostałością mitycznej Atlantydy, zniszczonej, według legend, przez liczne trzęsienia ziemi i zalanej przez wody oceaniczne.
Naukowcy z Wydziału Oceanografii i Rybołówstwa Uniwersytetu Azorskiego choć sceptycznie podchodzą do tej tezy, to w wydanym komunikacie przyznają, że pracownicy uczelni rozpoczęli już prace związane ze zbadaniem odkrytej piramidy.
Do pomocy naukowcom w analizie tajemniczego obiektu skierowana została również jedna z jednostek portugalskiej marynarki wojennej. Jej dowództwo odmawia jednak komentarzy na temat prowadzonej na Azorach akcji badawczej.
"Obliczenia pozyskane z systemu batymetrycznego wskazują, że budowla została najprawdopodobniej wykonana przez człowieka. Ma niezwykle geometryczne kształty. Obiekt ze względu na swój wyjątkowy format mógł w przeszłości pełnić funkcję jakiegoś systemu obronnego" - dodał Silva.
Z Lizbony Marcin Zatyka (PAP Life)</field>
  </doc>
  <doc>
    <field name="id">155</field>
    <field name="title">ojciec-pio-co-zobaczyl-w-swoich-wizjach</field>
    <field name="datawydarzenia">7 kwietnia, 1913 r, 15 stycznia, 1957 r</field>
    <field name="miejsce">w San Giovanni, na Dusze</field>
    <field name="description">Słynny stygmatyk był znany nie tylko ze swoich krwawiących ran, ale i z tego, że miewał wizje dotyczące przyszłości świata. Co przewidywał?
Większość jego wizji dotyczy końca świata i Dnia Sądu Ostatecznego, a jest to tematyka dziś niezwykle aktualna. Francesco Forgione, bo tak nazywał się naprawdę, większość swojego życia spędził w klasztorze braci mniejszych kapucynów w San Giovanni Rotondo, gdzie żył aż do śmierci. Wśród wiernych jeszcze za życia zakonnika, krążyły opowieści o jego nadprzyrodzonych umiejętnościach. Dziś interesuje nas przede wszystkim dar jasnowidzenia. Ojciec Pio pozostawił po sobie wiele przepowiedni dotyczących przyszłych losów świata. Zadziwiające, że początkowo sam nie zdawał sobie sprawy, że wizje, których doznawał są czymś nadzwyczajnym. A wszystko przez to, że pierwsze z nich pojawiły się, kiedy Franciszek był jeszcze małym dzieckiem. Może to zabawne, ale najzwyczajniej w świecie przez wzgląd na niewinną dziecięcą naiwność myślał, że wszyscy ludzie posiadają tego typu zdolności. Dlatego między innymi nie wspominał o nich, traktując jako przysłowiowy chleb powszedni. Z czasem jednak zaczął spostrzegać swoją inność coraz wyraźniej. Niektóre doświadczenia mistyczne Pio opisywał w listach do swojego powiernika i opiekuna duchowego, ojca Augustyna. Poniżej przytaczamy krótkie fragmenty jednego z nich. Korespondencja pochodzi z 7 kwietnia 1913 roku. A pisał ojciec Pio takie oto słowa:
"Mój drogi Ojcze, w piątek rano [...] ukazał mi się Pan Jezus. Był zdruzgotany i załamany. Ukazał mi ogromny tłum księży, pośród których było wielu dygnitarzy z różnych kościołów. Jedni odprawiali msze święte bez należnego nabożeństwa, inni ubierali lub zdejmowali szaty liturgiczne bez żadnego szacunku. [...] Zapytałem dlaczego tak cierpi. Nie odpowiedział, tylko pokazał mi ukaranie tych księży. Za chwile jednak, patrząc na nich z wielkim smutkiem zapłakał i zobaczyłem jak dwie duże łzy spłynęły po Jego twarzy. Odwrócił się i odszedł stamtąd wypowiadając gorzko pod ich adresem 'Mordercy!'.
Zwracając się do mnie powiedział: 'Mój synu, nie wierz w to, że moja agonia trwała tylko trzy godziny. Moja agonia nadal trwa i będzie trwała do końca świata ze względu na Dusze, które bardzo umiłowałem. [...] To potęguje moje cierpienie i przedłuża agonię. A najgorsze jest to, że ludzie są obojętni, nie wierzą we mnie i gardzą moja miłością. Ileż to razy mój gniew jak piorun, chciałem obrócić przeciw nim, ale powstrzymali mnie Aniołowie i Duch miłości, który jest we mnie... [...]".
Bóg wielokrotnie rzekomo zapowiadał, że zbliża się koniec ery ludzkiej. O tym właśnie mówi kolejny bardzo obszerny fragment, w którym Pio opisuje treść jednego z najważniejszych widzeń mistycznych. Jest to tekst jednej z wizji ojca Pio, który przytaczamy za Zbigniewem Kozłowskim na podstawie jego słynnej książki pod tytułem "Świat objawiony".
"15 stycznia 1957 roku Zbawiciel nasz, Jezus Chrystus, oznajmił mi wieść następującą:
'Godzina mego przyjścia [sądu dla trzeciej części ludzkości] jest bliska. Przy tym przyjściu będzie Miłosierdzie, a jednocześnie twarda i straszna kara. Moi Aniołowie powołani do tego zadania będą uzbrojeni w miecze. Uwaga ich będzie zwrócona przeciw tym, którzy nie wierzą i bluźnią przeciwko objawieniu Bożemu. Z chmur powstaną orkany ognistych strumieni padających na całą ziemię. Niepogody, burze, pioruny, powodzie, trzęsienia ziemi będą jedne po drugich następować w różnych krajach.
Nieustannie będzie padać deszcz ognisty. Rozpocznie się to w bardzo mroźną noc. Grzmoty i trzęsienia ziemi będą trwać trzy dni i trzy noce. Będzie to dowodem, że przede wszystkim jest Bóg. Ci, którzy we mnie pokładają nadzieję i wierzą moim słowom, niech się nie boją, bo ja ich nie opuszczę. Szczególnie tych, którzy niniejsze ostrzeżenie podadzą innym dla ich dobra, żeby się ludzie nawrócili i przestali źle czynić.
Kto jest w stanie łaski i szuka opieki Matki Mojej, temu nie stanie się nic. Abyście się na to przygotowali, podaję wam znaki: noc będzie bardzo zimna, wiatr będzie huczał, a po pewnym czasie powstaną grzmoty. Wtedy zamknijcie drzwi i okna, nie rozmawiając z nikim poza domem. Uklęknijcie pod krzyżem, żałując za swoje grzechy. Proście Matkę Moją o opiekę. Podczas gdy ziemia trząść się zacznie, nie wyglądajcie na zewnątrz, bo gniew Ojca Mego jest godny szacunku. Kto rady tej nie usłucha, ten zginie w okamgnieniu, bo serce jego widoku tego nie wytrzyma. Kto będzie cierpiał nieustraszenie, nie zginie. Zostanie on męczennikiem i wejdzie do Królestwa Mojego. W trzecią noc ustanie ogień i trzęsienie ziemi, a w dniu następnym świecić będzie słońce.
W postaciach ludzkich zstąpią na ziemię Aniołowie i przyniosą z sobą ducha pokoju. Niezmierna wdzięczność uratowanej ludzkości wzniesie się do nieba w gorącej modlitwie dziękczynnej. Kara, jaka spadnie, nie może być porównana z żadną inną, jaką Bóg dopuścił na stworzenia od początku świata. Jedna trzecia ludzkości zginie.
Powaga czasu skłania Mnie do zwrócenia uwagi wszystkim, że to wielkie niebezpieczeństwo grozi ludzkości, jeżeli się ona nie zmieni. Nikt nie zna dnia ani godziny, kiedy przyjdzie kara. Ojciec Mój wie, kiedy to nastąpi.
Pamiętajcie o tym surowym napomnieniu, które wam daję. Nie bójcie się, ale tego nie lekceważcie, bo niebezpieczeństwo grozi całej ludzkości. Wobec krótkiego czasu należy go gorliwie wykorzystać, nie poddawać się złu ani nie ustępować. Waszym zadaniem i obowiązkiem jest wskazać na nadchodzące niebezpieczeństwo, ponieważ nie będzie usprawiedliwienia, że nie wiedzieliście. Niebo długo bowiem czeka i ostrzega, a ludzie się tym nie przejmują. Gdy będzie za późno, wyłoni się duży głaz z białej mgły poprzez noc - noc bez wypowiedzenia wojny. [...]".
Czy proroctwa ojca Pio spełnią się w najbliższym czasie?</field>
  </doc>
  <doc>
    <field name="id">156</field>
    <field name="title">ojciec-pio-nie-do-konca-swiety</field>
    <field name="datawydarzenia">23 września, 20 września, 1918 r, w 1887, 1916 r, 1920 r, 1919 r, 31 lipca, w 1947, w 1960, w 2002</field>
    <field name="miejsce">w Watykanie, w San Giovanni, w Pietrelcinie, w Mediolanie</field>
    <field name="description">Czy najpopularniejszy katolicki święty wiódł podwójne życie? Słynny stygmatyk, któremu przypisywano dar uzdrawiania, jasnowidzenia, a nawet bilokacji miał wielu wysoko postawionych wrogów. Do jego "teczki" w Watykanie trafiały donosy zarzucające mnichom z San Giovanni Rotondo tworzenie wokół Ojca Pio sztucznej legendy. Oskarżenia kierowane przeciwko niemu m.in. przez ojca Gemellego i Jana XXIII dotyczyły nie tylko fałszowania stygmatów, ale też niemoralnego prowadzenia się. Jednak kult, którym otoczono kapucyna za życia sprawił, że był on dosłownie "nietykalny"…
23 września minie 45 lat od śmierci Ojca Pio - jednego z najpopularniejszych świętych Kościoła Katolickiego. Nieco wcześniej upłynie 95. rocznica pojawienia się u niego stygmatów - znaków męki Pańskiej. Pod grubą warstwą legend i opowieści o cudach, które miały rozegrać się za jego wstawiennictwem, kryje się historia jego drugiego, bardziej przyziemnego życia. Okazuje się, że nie był kochany przez wszystkich. Z oskarżeniami o fałszowanie stygmatów i rozwiązłość zetknął się tuż po tym, jak rozeszła się wieść o jego uzdrowieniach. Do jego przeciwników należeli wpływowi hierarchowie i kapłani, a Watykan wielokrotnie wykazywał zaniepokojenie tym, co dzieje się za murami klasztoru w San Giovanni Rotondo.
"Moje ręce krwawią…"
Rankiem 20 września 1918 r. młody kapucyn modlił się pod krzyżem w kaplicy opustoszałego klasztoru leżącego na półwyspie Gargano, który na mapie wygląda jak ostroga na "bucie" Italii. W pewnej chwili naszła go wizja dziwnego człowieka. Choć była podobna do innych, jakich doświadczał, tym razem był to punkt zwrotny w jego życiu: "Jego ręce i stopy broczyły krwią. Ten widok mnie przeląkł i nie potrafię nawet opisać tego momentu. Pomyślałem, że umrę, ale Pan wzmocnił moje serce, które chciało mi wyskoczyć z piersi. Gdy zjawa zniknęła, zauważyłem, że moje ręce i stopy krwawią…" - wspominał.
Zakonnikiem tym był 31-letni brat Pio - właściwie Francesco Forgione, urodzony w 1887 r. niedaleko Neapolu, w chłopskiej rodzinie. Do jego stygmatyzacji doszło w czasach nie najszczęśliwszych dla Włoch. W rejonie San Giovanni Rotondo, gdzie przebywał od 1916 r. i gdzie miał spędzić resztę życia, zaledwie przez miesiąc na "hiszpankę" zmarło ok. 200 osób. Epidemia dopiero zaczęła zbierać żniwo w podziurawionej przez wojnę Europie. Sam Pio - już jako zakonnik - również został wcielony do wojska, do korpusu medycznego, ale szybko zwolniono go z powodu fatalnego stanu zdrowia.
Biografia urodzonego w Pietrelcinie zakonnika to w dużej części historia jego chorób. Od dzieciństwa cierpiał na rozstroje żołądka, silną astmę, częsty nieżyt nosa i zapalenia ucha. Przeszedł też tyfus i zapalenie jelit. W późniejszym okresie zapadł na wrzody żołądka, przepuklinę, a nawet złośliwy nowotwór ucha, który szybko pokonał. Zdarzało mu się też wpadać w różne dziwaczne stany fizjologiczne. Biograf kapucyna, Renzo Allegri, wspomina, że Pio cierpiał na hipertermię, a temperatura jego ciała osiągała nieraz krytyczne stany: "W 1920 r. zjawisko wysokiej gorączki u Ojca Pio badał naukowo dr Giorgio Festa. […] Wyniki były zadziwiające. Wykazały, iż w pewnych okresach jego temperatura wynosiła 36,2-36,5 stopnia Celsjusza, w innych zaś dochodziła do 48-48,5 stopnia!" - pisał w "Cudach Ojca Pio".
Szatan nie bije w środy
Ponieważ większość biografii kapucyna to w zasadzie hagiografie, trudno powiedzieć, ile faktów w nich podkolorowano. Z jego wspomnień wynika jednak, że po pojawieniu się stygmatów nie za bardzo wiedział, jak się zachować. Wieść o tym, że nosi rany męki Pańskiej rozeszła się jednak błyskawicznie. Pierwsze prasowe wzmianki o dokonanym przez niego cudzie pochodzą z 1919 r. i dotyczą niejakiego Antonia Collonello - młodego inwalidy wojennego, który został uleczony przez zakonnika z rany na nodze. Sergio Luzzatto (ur. 1963) - włoski historyk i pisarz, autor głośnej książki o świętym wspominał, że jego fenomenalna popularność szybko wykroczyła poza granice zabiedzonego San Giovanni Rotondo. Od razu pojawiły się jednak zgrzyty.
Jak informuje Luzzatto, już w czerwcu 1919 r. do Watykanu dotarł list od miejscowych, którzy określali się jako "grupa wiernych" i informowali, że cuda, do jakich dochodzi w klasztorze naruszają przyjęte normy. Choć "donos" oszczędzał samego Pio (określając go jako osobę skromną i spokojną), mieszkańcy pisali o "grupie braci, którzy nakręcają o nim bzdurne opowieści i grupie kobiet, które rozpowszechniają fakty i bajeczki, a pobożny lud je z chęcią chłonie". Nie był to odosobniony przypadek. Niedługo potem wierni z archidiecezji wysłali do Rzymu zawiadomienie, że kapucyni z San Giovanni Rotondo utworzyli wewnętrzny "żeński zakon" zwany "Dwunastoma córami", które - jak pisze Luzzatto - miały nieograniczony wstęp do klasztoru i cel zakonników…
Pogłoski o nierządzie i karygodnym naruszeniu dyscypliny wśród kapucynów wzbudziły reakcję arcybiskupa Manfredonii, Pascuala Gagliardiego (1859-1941), na którym również ciążyły zarzuty o rozwiązłość. Stygmatyk-cudotwórca ściągał jednak do zabitego deskami miasteczka rzesze pielgrzymów. Do Watykanu co rusz trafiały też nowe świadectwa dokonanych przez niego uzdrowień. Mówiono, że Gemma di Gorgi, która urodziła się bez źrenic, zaczęła normalnie widzieć, rzekomo za sprawą modlitwy Ojca Pio. Pojawiły się też opowieści o ludziach wyleczonych z nowotworów, a nawet wskrzeszonych. Allegri przywołuje w swojej książce historię kobiety, która wybrała się do San Giovanni Rotondo z ciężko chorym niemowlęciem, które umarło w drodze. Matka ukryła zwłoki w bagażu. Kiedy położyła je przed stygmatykiem, ten powiedział: "Czego wrzeszczysz? Nie widzisz, że twój syn śpi?". Dziecko ponoć ożyło.
Ojciec Pio, co potwierdzał jego najbliższy przyjaciel, ojciec Agostino, miał też doświadczać ekstaz i mistycznych wizji, podczas których rozmawiał z Chrystusem i Matką Boską oraz widywał zjawy zmarłych. Mówiono, że przyjmował minimalne ilości pokarmu i prawie nie spał. Opowiadano również straszne rzeczy o nękających go siłach diabelskich. Allegri wspominał, że cierpiał na to od małego: "Jak tylko moja mama gasiła światło, nawiedzały mnie potwory, a ja płakałem" - wyznał Pio. Te same mary dręczyły go w dorosłym życiu. W swoim dzienniku odnotował: "Ubiegłej nocy myślałem, że demony chcą mnie zatłuc na śmierć. Już nawet nie wiedziałem, którego świętego wzywać na pomoc…" - pisał, dodając, że pozostają mu po tym siniaki i kontuzje. Twierdził, że szatańskie siły atakowały go codziennie za wyjątkiem śród.
Fiolka fenolu
Makabryczne i dziwaczne historie o żywym świętym silnie oddziaływały na masową wyobraźnię. Kult Ojca Pio szerzył się głównie wśród ludności wiejskiej i katolickiego proletariatu. Dla chorych kapucyn był ostatnią deską ratunku, dla innych pocieszeniem w czasach wojen i dyktatury. To, jak stygmatyk odnosił się do Mussoliniego, jest nie do końca jasne, choć Luzzatto wspominał o jego profaszystowskich sympatiach. Po II wojnie światowej zakonnik stał się z kolei prawdziwym "celebrytą" i ulubieńcem paparazzi. Ale legendy o uzdrowieniach i walce z diabłami nie wystarczały; niektórzy żądali dowodów naukowych.
Tu pojawił się kolejny problem. Lekarze dziwili się, że stygmaty Ojca Pio nigdy nie były zakażone i obrzęknięte. Badający je medycy uznawali je albo za cud, albo - jak Giuseppe Bastianelli - lekarz Benedykta XV czy Amico Bignami z Uniwersytetu Rzymskiego - twierdzili, że "nie umieją postawić diagnozy". Nie wiadomo jednak, na ile miarodajne były opinie specjalistów, którzy oceniali stygmaty Ojca Pio in plus. Część z nich bezsprzecznie była związana z Kościołem, inni mogli bać się konsekwencji rzucenia podejrzeń na człowieka-legendę. Co ciekawe, wykonane w latach 50. prześwietlenia jego stygmatów na dłoniach nie wykazały uszkodzenia kości. W książce "Ojciec Pio: Cuda i stygmaty w świeckiej epoce" Luzzatto zwraca uwagę na jeszcze jeden kontrowersyjny trop…
Jak twierdzi, w dokumentach zachowała się relacja farmaceutki, Marii De Vito, która wyznała, że Ojciec Pio zamówił u niej potajemnie cztery gramy silnie drażniącego fenolu (kwasu karbolowego), którego - według sceptyków - mógł używać do rozjątrzania ran. De Vito oświadczyła: "Byłam kiedyś zwolenniczką Ojca Pio. Po raz pierwszy spotkałam go 31 lipca 1919 r. Osobiście wręczył mi raz pustą buteleczkę i poprosił, czy mogłabym przewieźć ją z Foggi do San Giovanni Rotondo. Miały ją wypełniać 4 gramy czystego kwasu karbolowego. Mówił, że potrzebuje go do dezynfekcji strzykawek".
Joe Nickell - badacz zjawisk paranormalnych - dodaje: "Pio z czasem zaczął nosić rękawiczki bez palców, rzekomo by zakrywać swoje stygmaty z powodu wielkiej skromności. Wydaje mi się jednak, że praktyka ta miała na celu wyeliminowanie konieczności ciągłego rozjątrzania ran". Czy możliwe, że zakonnik, który od dziecka wykazywał tendencje do samoumartwiania, sam tworzył stygmaty? Czy zatrucie fenolem - wywołujące halucynacje - mogło odpowiadać za jego codzienne potyczki z demonami? Dziś niewiele mówi się również o tym, że Ojciec Pio nie budził zaufania wśród hierarchów, którzy na jakiś czas odsunęli go od sprawowania mszy. Jakie mieli ku temu powody?
Cuda na kiju?
W San Giovanni Rotondo u stygmatyka, który miał ponoć dar zaglądania w ludzkie dusze, gościli liczni dygnitarze, jak i przyszli sternicy Kościoła. Do legendy przeszła opowieść o Karolu Wojtyle, który w 1947 r. miał odwiedzić kapucyna i uzyskać od niego proroctwo o wstąpieniu na tron Piotrowy. Ale wśród kleru byli też liczni przeciwnicy Ojca Pio. Za jednego z największych uchodził ojciec Agostino Gemelli (1878-1959) - franciszkanin, lekarz i uczony, pomysłodawca słynnej kliniki i twórca Uniwersytetu Katolickiego w Mediolanie. Kapucyńskiego stygmatyka nazywał on "ignorantem i samookaleczającym się psychopatą, który żeruje na ludzkiej łatwowierności". Gemelli sądził, że Ojciec Pio rozjątrza swe rany przy pomocy środków chemicznych, a ponadto łamie śluby czystości, posłuszeństwa i ubóstwa.
Z czasem Watykan zaczął dostrzegać ogromny potencjał tkwiący w kulcie stygmatyka, dlatego Piusowie XI i XII roztoczyli nad nim ochronny płaszcz. Jan XXIII (1881-1963) pisał jednak w 1960 r. o "ogromnym oszustwie" Ojca Pio. W tym samym roku pojawił się krytyczny raport sporządzony przez przyszłego biskupa Ankony, Carlo Maccariego (1913-97) - papieskiego wizytatora z Kongregacji ds. Duchowieństwa, który poważnie potraktował pogłoski o rozwiązłości mistyka i jego regularnych kontaktach z kobietami (Miał to potwierdzić jeden ze współbraci, umieszczając w celi stygmatyka podsłuch).
Ojciec Pio został kanonizowany dopiero w 2002 r., 34 lata po śmierci, kiedy zatarła się pamięć o niewygodnych epizodach z jego życia. Historycy zgadzają się jednak, że jego postać to nie tylko fenomen religijny, ale i społeczny, co szczególnie widoczne jest we Włoszech. Przez dekady życie zakonnika z Pietrelciny obrosło mitami, a on sam stał się "nietykalny". Dziś o zastrzeżeniach wobec niego mówi się rzadko, a Kościół stara się korzystać z jego popularności. Na oskarżenia ze strony ojca Gemellego wyznawcy stygmatyka odpowiadają, że są one nieważne, gdyż ich autor był konwertytą z masońskiej rodziny. O tym, że o Ojcu Pio można pisać tylko dobrze przekonał się też Sergio Luzzatto, którego Liga przeciw Dyskryminacji Chrześcijan oskarżyła o zniesławienie. Za publikację swej książki dostał mocno po uszach. Mówi o niej bardzo niechętnie. Poproszony o wywiad, odpisał mi: "Nie chcę mieć z tym już nic wspólnego!".
______________________________
Cytaty pochodzą z:
Allegri R., Cuda Ojca Pio, Kraków 1998.
Luzzatto S., Padle Pio: Miracles and Politics in a Secular Age, Nowy Jork 2010.</field>
  </doc>
  <doc>
    <field name="id">157</field>
    <field name="title">on-przewidzial-trzecia-wojne-swiatowa</field>
    <field name="datawydarzenia">w 1963, w 1925, 1934 r, w 1940, w 1947, 1961 r, 6 maja, 1975 r</field>
    <field name="miejsce">na Włochy, w Warszawie, przed Niemcami, w Elblągu, w Pieskowej Skale, w Prusach, na Europę, na Atlantyku, na Tron Piotrowy</field>
    <field name="description">Franciszkański zielarz z Elbląga znany był z daru jasnowidzenia. Wchodząc w trans i skupiając się na fotografii mógł zajrzeć w ludzki los i organizm. Jego nadprzyrodzone zdolności były wielokrotnie testowane przez polskich parapsychologów. O niektórych wizjach o. Klimuszko mówił jednak niechętnie. Były to sceny globalnego konfliktu, ataku muzułmanów na Włochy oraz wielkich zmian klimatycznych czekających Polskę…
Parapsychologia i nauczanie Kościoła nie idą w parze, jednak o. Czesław Andrzej Klimuszko (1905-80) - zielarz, humanista i jasnowidz, jakoś połączył obie te drogi. Mało kto wie, że jego nadprzyrodzone zdolności były wielokrotnie poddawane testom przez polskich parapsychologów. Franciszkanin dał się poznać jako znakomity "paranormalny diagnosta". Na podstawie fotografii potrafił czytać w człowieku, jak w książce.
Zakonnik z szóstym zmysłem
"Niewysoki, szczupły, o twarzy pociągłej, można rzec - przeciętnej i spojrzeniu jakby trochę niepewnym" - opisywał o. Klimuszkę Krzysztof Boruń (1923-2000) - dziennikarz, pisarz i uczestnik kilku eksperymentów z jego udziałem. Podczas nich badacze, w tym doc. Roman Bugaj (1922-2009), prof. Stefan Manczarski (1899-1979) i Lech Emfazy Stefański (1928-2010), starali się zweryfikować, czy zakonnik z Elbląga rzeczywiście posiada dar jasnowidzenia.
Zwykle Klimuszce dostarczano zdjęcia i proszono, by powiedział coś o uwiecznionych na nich ludziach. Podczas testu przeprowadzonego w 1963 r. w siedzibie Polskiego Towarzystwa Psychotronicznego przedstawiono duchownemu fotografie trzech obcych mu osób.
"Prof. J. Szuleta okazał kolejno trzy zdjęcia. Dwie odpowiedzi [zakonnika] były trafne, jedna częściowo trafna. Czesław Klimuszko oświadczył o pierwszej osobie przedstawionej na fotografii: Nie żyje, zginął w powstaniu warszawskim. Leży jeszcze dotąd pod gruzami małego domku położonego między Cytadelą a Mostem Śląsko-Dąbrowskim.
Orzeczenie fotografii drugiej: Nie żyje, został rozstrzelany w czasie powstania. O trzecim zdjęciu Klimuszko orzekł: Chyba nie żyje. Ale on był chory na serce’ Przedstawiało ono zmarłego na zawał przed kilku laty KB - profesora Uniwersytetu Warszawskiego. Należy zaznaczyć, że fotografia była bardzo stara" - odnotował w sprawozdaniu z eksperymentu dr Franciszek Chmielewski.
O. Klimuszko nie wiedział, dlaczego właśnie fotografie były czynnikiem, które aktywowały jego "nadświadomość”, ale ta metoda działała. W Elblągu, gdzie przebywał od lat 60. tłumnie odwiedzali go zrozpaczeni bliscy zaginionych osób. Ze zdjęciami w rękach oczekiwali werdyktu franciszkanina-cudotwórcy, ale nie dla wszystkich miał on dobre wieści.
Do legendy przeszła wizja o. Klimuszki odnośnie Bohdana Piaseckiego († 1957) - syna znanego działacza katolicko-narodowego, który został uprowadzony przez nieznanych do dziś sprawców. W transie zakonnik zobaczył jego śmierć w najdrobniejszych szczegółach: "Ma strzaskaną lewą skroń jakimś żelazem. Leży w jakiejś łazience, bo nie widzę tam podłogi, tylko beton" - mówił.
Rok później ciało Piaseckiego znaleziono zamurowane w pomieszczeniu sanitarnym przy ul. Świerczewskiego w Warszawie. Z autopsji wynikało, że ktoś zadał mu w głowę cios tępym narzędziem.
Jak budziły się nadprzyrodzone moce
O. Czesław twierdził, że "przebłyski" paranormalnych zdolności miewał od dziecka. Kiedy jako młodzieniec przebywał w szkole we Lwowie, doświadczył wizji śmierci koleżanki, która mieszkała kilkaset kilometrów dalej. Czasami udawało mu się również wpływać na zachowania ludzi, co przypisywał działaniu telepatii.
Do franciszkanów Klimuszko wstąpił w 1925 r. we Lwowie, przyjmując imię zakonne Andrzej (choć wolał używać imienia danego mu na chrzcie). W 1934 r. został wyświęcony na prezbitera. Przez kolejne lata często zmieniał miejsca posługi. Wybuch wojny, który został mu objawiony we śnie, zastał go w klasztorze w stolicy, skąd w obawie przed Niemcami duchowny uciekł na południe. Jak pisze Krzysztof Boruń, była to decyzja brzemienna w skutki: "Wizje jasnowidcze pojawiły się u Klimuszki po wstrząsie psychicznym w 1940 r., kiedy to był świadkiem i ofiarą hitlerowskiego bestialstwa w miejscowości Wierzbica pod Radomiem".
Wojenną traumę zakonnik leczył na parafii Prabuty k. Kwidzyna, gdzie zasłynął jako cudotwórca odnajdujący zaginionych: "Zacząłem dostrzegać w pewnych momentach za niektórymi ludźmi ciągnący się jakby film ze scenami ich życia we wszystkich przejawach" - pisał o tym, jak odbierał wizje.
Wśród duchownych o jego darze zrobiło się głośno w 1947 r., kiedy o. Czesław przewidział śmierć prymasa Augusta Hlonda († 1948). W 1961 r. jasnowidz przeniósł się na stałe do klasztoru w Elblągu na zaproszenie swego przyjaciela, o. Lucjusza Chodukiewicza. Od tego czasu plebania przy kościele św. Pawła Apostoła stała się punktem docelowym dla chorych i strapionych, którzy szukali u Klimuszki ratunku albo wieści o bliskich.
Wizje, o których lepiej nie mówić
Dar jasnowidzenia o. Czesław pożytkował w większości na diagnozy. Rzadko kiedy próbował szukać np. zaginionych przedmiotów. Wyjątkiem był eksperyment na zamku w Pieskowej Skale przeprowadzony przez prof. Manczarskiego 6 maja 1975 r. Jego celem było zlokalizowanie słynnej Bursztynowej Komnaty. „Została wywieziona. Tu, bliżej Gdańska, do majątku w Prusach i tam zdeponowana, w piwnicy, w pakach. I tam spłonęła. Tego już nie ma!” - mówił o swej wizji zakonnik.
Jeszcze rzadziej o. Klimuszko ogłaszał przepowiednie dla kraju i świata. Nigdy też nie podawał konkretnych dat. Był przekonany, że przyszłość zbliża się nieuchronnie i nic jej nie zatrzyma: "Wszystko wskazuje na to, żeśmy już wkroczyli w pierwszą fazę początku końca naszej cywilizacji" - mówił.
Franciszkański jasnowidz przyznał, że miał wizję konfliktu nuklearnego, ale nie chciał o niej mówić. Opisał za to inną niepokojącą scenę: "Widziałem żołnierzy przeprawiających się przez morze na takich małych okrągłych stateczkach, ale po twarzach widać było, że to nie Europejczycy. Widziałem domy walące się i włoskie dzieci, które płakały. To wyglądało jak atak niewiernych na Europę. Wydaje mi się, że jakaś wielka tragedia spotka Włochy" - zdradził.
Na tle światowych wydarzeń Polska będzie jednak oazą spokoju: "Widziałem tragiczne losy trzech narodów. Jeśli chodzi o nasz, to mogę nadmienić, że gdybym miał żyć jeszcze 50 lat i miał do wyboru pobyt w dowolnym kraju na świecie, wybrałbym bez wahania Polskę" - mówił pod koniec życia.
Prorokował też, że po jego śmierci kraj wejdzie w burzliwy okres. Ale dopiero odleglejsza przyszłość przyniesie Polakom nieoczekiwane zmiany: "Będzie ciepło jak na równiku, a za waszymi oknami będą rosły owoce południowe" - twierdził.
Mniej znane są przepowiednie Klimuszki o "Nowym Potopie", który ma być konsekwencją wielkiej wojny na Atlantyku. W relacji opublikowanej przez "Wiadomości Literackie" franciszkanin mówił: "Zniknie pod wodą Rzym ze wszystkimi muzeami, z całą cudowną architekturą. Morze pokryje archiwa, wszystkie dokumenty opatrzone pieczęcią tajności już będą na zawsze utracone. […] Te wody [w wizji] szły przez Niemcy aż tutaj. Sięgnęły Polski. Tu, gdzie jesteśmy dziś, będzie morze. Woda pokryje mój cmentarzyk…".
O. Czesławowi przypisuje się również przepowiedzenie rozpadu ZSRR oraz wyboru Karola Wojtyły na Tron Piotrowy. Swoje doświadczenia z jasnowidzeniem, zielarstwem i parapsychologią opisał w trylogii, w skład której wchodzą: "Parapsychologia w moim życiu", "Szukajmy szczęścia w przyrodzie" oraz "Powrót do ziół".
Dar jasnowidzenia, dzięki któremu o. Klimuszko pomógł tak wielu osobom, bywał dla niego utrapieniem: "Samo powstanie i przebieg jasnowidzenia napina nerwy do granic wytrzymałości. Najbardziej wstrząsającym przeżyciem jasnowidza jest widzenie drastycznych scen, wobec których musi pozostać biernym widzem…" - pisał.
_______________________
Cytaty pochodzą m.in. z:
Boruń K., Ossowiecki. Zagadki jasnowidzenia, Gdańsk 2000.
Przybylak Z., Sławne proroctwa, objawienia, przepowiednie dla Polski i świata na XXI w., Włocławek 2005.
Klimuszko Cz., Moje widzenie świata, Warszawa 1989.</field>
  </doc>
  <doc>
    <field name="id">158</field>
    <field name="title">operacja-fatima</field>
    <field name="datawydarzenia">1917 r, w 1915, w 1916, 13 maja, 13 października</field>
    <field name="miejsce">w Fatimie</field>
    <field name="description">Za "odurzaniem" dzieci przemawia fakt, że później zachorowały. Według przekazów przyczyną była epidemia hiszpanki, jednak jedno z dzieci miało także guza, a przebieg ich choroby był podobny do popromiennej.
Czy fatimskie objawienia z 1917 roku to w rzeczywistości znane nam z wielu innych opisów bliskie spotkanie z istotami pozaziemskimi?
Nad taką interpretacją głowią się nie tylko badacze zjawisk nadprzyrodzonych, ale też naukowcy. Wśród głosów mówiących, że w Fatimie miała miejsce zbiorowa halucynacja, a wszystkie wydarzenia da się racjonalnie wytłumaczyć, znajdują się i takie, które twierdzą, że wyjaśnienie jest daleko stąd, bo zaobserwowanym faktom fizycznym nie sposób jednak zaprzeczyć.
Historycy dr Joaquim Fernandes oraz Fina d'Armada to autorzy książki "Niebiańskie światła". Jak twierdzą, kluczem do wytłumaczenia zagadki fatimskiej jest przyjęcie, że zjawisko widziane przez 70 tys. osób było niczym innym jak odwiedzinami UFO. Do takich wniosków doprowadziły ich lata badań nad autentycznymi dokumentami dotyczącymi wydarzeń w Fatimie. Udało im się nawet dotrzeć do dokumentów przechowywanych w sanktuarium w Fatimie, które do końca lat 70. były tajne. Znaleźli w nich potwierdzenie, że faktycznie w Fatimie miały miejsce tajemnicze zdarzenia, jednak im bardziej zagłębiali się w temat, tym bardziej okazywało się, że opisane fakty przypominają te charakterystyczne dla odwiedzin obcych. Odkryli też, że pierwotny opis Fatimskiej Pani został zmieniony - zamiast dziewczynki, zaczęto ją opisywać jako dojrzałą kobietę. Natrafili także na zeznania świadków, którzy tzw. cud słońca opisywali jako metalowy obiekt w kształcie dysku.
Johannes Fiebag w książce "Tajne orędzie fatimskie" podkreśla, że właśnie owa wirująca "tarcza słoneczna" mogła być w istocie statkiem obcych. Świadkowie zeznali, że widzieli nie tylko świetlną kulę, ale też błyskawice oraz odczuli zmianę temperatury i słyszeli dźwięki przypominające grzmoty. Owe dźwięki dziś nie są niczym niezwykłym, ale ówczesnych mogły przerazić, bo nie znali oni dzisiejszych urządzeń. Co więcej, część świadków opisywała świetlną kulę jako lekko podłużny obiekt. Zaobserwowali też inne, mniejsze ciała latające. Z latających obiektów wydobywały się "białe chmury". Brzmi znajomo? A to jeszcze nie koniec.
Najczęściej spotykane i opisywane manewry UFO to zygzakowate ruchy, przypominające opadanie zwiędłych liści, a także spiralne obroty obiektów wokół siebie - to również opisy zgodne z fatimskimi. Argumenty przemawiające za zbiorową halucynacją czy też psychozą upadają, gdy okazuje się, że "tańczące słońce" widziane było przez ludzi znajdujących się w promieniu czterdziestu kilometrów od miejsca zdarzenia.
Podsumujmy zatem: jakiś okrągły bądź też podłużny obiekt, mocno świecący i wytwarzający wysoką temperaturę, pojawia się na niebie, porusza się wirując, po czym opada ruchem zygzakowatym na ziemię. Następnie wzbija się z powrotem i odlatuje. Skąd jednak osobliwe relacje dzieci?
Otóż i to da się wyjaśnić. Obecnie znamy wiele relacji osób porwanych przez UFO, które opowiadają, że zostały czymś odurzone, a następnie wzięte na statek obcych. Ludzie ci twierdzą też, że dziwnie czuli się już wcześniej, tak jakby ktoś "przygotowywał" ich na owo spotkanie. Za "odurzaniem" dzieci przemawia także fakt, że później zachorowały. Według przekazów przyczyną była epidemia hiszpanki, jednak jedno z dzieci miało także guza, a przebieg ich choroby był podobny do popromiennej, co można tłumaczyć jako skutek napromieniowania mającego swe źródło w statku obcych. Warto podkreślić, że Lucia, której jako jedynej udało się przeżyć, miała do spełnienia specjalne zadanie - to ona miała przekazać informacje dalej. Być może odurzono ją czymś innym, w jakiś sposób uchroniono ją przed skutkami promieniowania. Pozostała dwójka miała odegrać tylko rolę świadków.
Fiebag tak więc próbuje zrekonstruować operację "Fatima":
dzieci są obserwowane i wybrane (istnieje sprawozdanie Lucii, zgodnie z którym już w 1915 roku miała "upiorne objawienia"); w 1916 roku dzieci trzy razy otrzymały instrukcje za pośrednictwem emitowanej świetlistej postaci anioła. Podczas tych spotkań są badane. Analizowana jest ich wiedza, ich wyobrażenia i fantazja. Podczas ostatniego spotkania zostają tak "przekształcone" (w szczególności psychicznie, ale być może również fizycznie) za pomocą specjalnego środka wykazującego wiele cech narkotyku, że właściwy "program objawień" może się rozpocząć; aż do chwili rozpoczęcia objawień są zmuszane za pośrednictwem przekazanych w hipnozie sugestywnych rozkazów utrzymywać nieprzerwany kontakt duchowy z minionymi i nadchodzącymi wydarzeniami. Wymaga się od nich ustawicznego posłuszeństwa wobec raz przekazanych instrukcji; 13 maja 1917 roku rozpoczyna się seria objawień. Za pomocą "projekcji obiektywnej" przekazywane są dzieciom "orędzia" i dalsze instrukcje. Zjawiska drugorzędne są widziane przez innych świadków; w celu nadania wiarygodności otrzymanym przez dzieci "orędziom", 13 października 1917 roku ma miejsce "cud". W jego trakcie zdawało się, że jakiś obiekt, który dziś zaliczylibyśmy do UFO, spada manewrując, czym zdumiał lub "nawrócił" zebranych; w ciągu niecałych dwóch lat dwójka mniej ważnych świadków umiera na chorobę związaną z kontaktem z otaczającym je polem siłowym, obiektami i narkotykami. Przy życiu pozostaje wyłącznie Lucia, która opowiada o przekazanym jej "orędziu".
Jaki jednak cel mieli obcy, reżyserując owe mistyczne przedstawienie? Johannes Fiebag sugeruje, że pozaziemskie inteligencje, kryjące się za zjawiskami UFO, chciały dać światu znak. Jaki, do dziś tak naprawdę nie wiemy. Być może wciąż nie jesteśmy w stanie tego pojąć.</field>
  </doc>
  <doc>
    <field name="id">159</field>
    <field name="title">orby-tajemnicze-kule-na-zdjeciach</field>
    <field name="datawydarzenia"></field>
    <field name="miejsce">na Uniwersytecie Stanford</field>
    <field name="description">Każdemu z nas zdarzyło się podczas oglądania zdjęć zobaczyć na nich okrągłe, białe kółka. Kiedyś myśleliśmy, że to wada filmu czy błąd naświetlania, teraz winą obciążamy najczęściej pyłki kurzu lub parę wodną. Mało kto zdaje sobie sprawę z tego, iż bardzo możliwe jest, że właśnie zrobił zdjęcie duchowi. Zjawisko to nazywamy orbami.
Mimo, iż teorii ich powstawania jest wiele, to fenomen pojawiania się orbów nie został jeszcze ostatecznie wyjaśniony. Ich polska nazwa pochodzi od angielskiego słowa "orbs" (łac. orbis - koło). Pierwsze orby zaobserwowano na początku XX wieku. Początkowo brano je za błąd naświetlania, kliszy lub wadę aparatu.
Według najpopularniejszej teorii, te widoczne na zdjęciach małe, półprzezroczyste kule światła mają być manifestacją duchów. Powstają one z przetransformowanej do formy spirytualnej energii ludzi lub bytów niematerialnych. Są plazmoidalną kumulacją energii, stąd ich kulista forma.
Pojawieniu się orba towarzyszy niewytłumaczalna zmiana pola elektromagnetycznego, którą da się zmierzyć czujnikiem EMF. Pojawiają się one w pobliżu duchów. Tworzone są w sposób nieświadomy i bez wiedzy źródła – są "wyrzucane" podczas prób kontaktu z człowiekiem. Często ich pojawienie się poprzedza manifestację ducha, bądź jego materializację. Wszystko wskazuje na to, że są doskonale widziane przez zwierzęta. Szczególną wrażliwość na ich obecność wykazują koty.
Wyjątkowo dużo zdjęć orbów zrobiono na cmentarzach czy miejscach uznawanych za nawiedzone. Mogą one także pojawiać się na zdjęciach z pogrzebów, ślubów czy uroczystości rodzinnych o charakterze duchowym. Najczęściej jednak widzimy je na przypadkowych zdjęciach. Według niektórych obserwacji zdają się zapowiadać śmierć lub tragedię.
Grupa przyjaciół wybrała się dwoma samochodami w podróż. Po długiej jeździe zatrzymali się na odpoczynek na parkingu. Wtedy też robili sobie zdjęcia, a potem wyruszyli w dalszą trasę. Niestety, wkrótce po opuszczeniu parkingu zdarzył się tragiczny wypadek - jeden z samochodów został rozbity, a jego pasażerowie zginęli. Podczas żałoby nikt nie myślał o wywoływaniu zdjęć. Kiedy w końcu to zrobiono okazało się, że osoby, które zginęły, na wszystkich fotografiach miały na twarzach białe plamy. Można byłoby to uznać za wadę aparatu, jednak orby były rozmieszczone idealnie na twarzach zmarłych i widoczne były na wszystkich wspólnych zdjęciach. Takie sytuacje zdarzają się bardzo często. Na fotografiach zrobionych osobom krótko przed śmiercią zobaczyć można dziwne, białe plamy. Najczęściej zakrywają one twarz fotografowanego. Im bliżej daty śmierci, tym plama jest mocniejsza i wyraźniejsza.
Inna teoria mówi, że orby to kule energii nieznanego pochodzenia. Obserwują one życie ludzi, ale mają też udział w tworzeniu tajemniczych kręgów w zbożu. Mają one odwzorowywać na ziemi teksturę orbów. Badania wykazały, że w okolicach kręgów zbożowych zwiększa się aktywność orbów. Według niektórych badaczy orby wykazują oznaki inteligencji i chcą nawiązać z nami kontakt.
Zwolennicy kolejnej teorii twierdzą, że małe, świetliste kule to nic innego, jak opiekujące się nami anioły. Mają one swój udział w procesach uzdrawiania. Przyciągają je zgromadzenia o charakterze duchowym czy medytacyjnym.
Nie każda plama na zdjęciu jest duchową manifestacją. Orby są idealnie okrągłe, bywają bledsze lub bardziej wyraziste. Są półprzezroczyste, czasem mają w środku ciemną plamkę. Na ich powierzchni dostrzec możemy coś w rodzaju tekstury - delikatne linie układające się w symetryczne kształty. Byty te sprawiają wrażenie przestrzenności. Orby przenikają przez materię - z równą łatwością przelecą przez człowieka, jak i przez ścianę. Nie są widoczne gołym okiem, widać je tylko przez obiektyw.
Naturą orbów zajęli się także poważni fizycy, m.in. pracujący dla NASA prof. Klaus Heinemann czy zatrudniony na Uniwersytecie Stanford prof. William Tiller. W amerykańskiej miejscowości Sedona odbyła się nawet poświęcona temu zjawisku konferencja. Tematem tym zajmował się także związany z Watykanem teolog Miceal Ledwith.
Nie wiemy, jaka jest natura orbów. Niezależnie od tego, czy są to duchy, kosmici czy anioły, zjawisko to jest na tyle powszechne, że budzi spore zainteresowanie. Jeśli prawdą jest, że orby są niezbitym dowodem na istnienie świata pozamaterialnego, niedostępnego dla człowieka, to z całą pewnością warto poświęcić czas i pieniądze na ich zbadanie. Może dzięki odkryciu ich natury, otworzą się przed nami nowe możliwości i perspektywy. A to może być milowy krok w losach ludzkości.</field>
  </doc>
  <doc>
    <field name="id">160</field>
    <field name="title">pam-reynolds-i-dowod-na-zycie-po-zyciu</field>
    <field name="datawydarzenia">w 1991, 1991 r, w 1998, 22 maja, 2010 r</field>
    <field name="miejsce">w Phoenix</field>
    <field name="description">Przeżycie tej amerykańskiej piosenkarki uważane jest za dowód na realność doznań towarzyszących śmierci klinicznej. Podczas operacji w 1991 r. kobieta poczuła, że "opuszcza ciało". Następnie z perspektywy sufitu obserwowała postępy i rozmowy lekarzy. Kiedy im o tym później opowiedziała, byli zaskoczeni trafnością jej relacji. Była to dopiero uwertura do głębszego doświadczenia. Gdy podczas zabiegu pacjentka znalazła się na progu śmierci poczuła, że jest wciągana do "tunelu", który doprowadził ją do zmarłych bliskich…
Coraz częściej informuje się, że neurolodzy są bliscy wyjaśnienia mechanizmu tzw. NDE (ang. Near Death Experience) - doświadczeń z pogranicza śmierci. Sukcesy uczonych są jednak cząstkowe. Istnieją bowiem przypadki sugerujące, że "wyjście z ciała" i podróż przez "tunel" w stronę światła mogą być realnym kontaktem z pośmiertnym wymiarem istnienia. Jedna z takich historii przydarzyła się piosenkarce i autorce tekstów, Pam Reynolds z Atlanty.
Na początku lat 90. 35-letnia wówczas kobieta zaczęła skarżyć się na zawroty głowy, napadową utratę mowy i paraliż. Tomografia komputerowa wykazała wielkiego tętniaka w pobliżu pnia mózgu. Szczegółowa diagnoza brzmiała jak wyrok - zwyrodnienie było nieoperowalne. Usunięcie go przy pomocy konwencjonalnych metod chirurgicznych było zbyt ryzykowne i groziło przerwaniem ścianek naczynia. Reynolds zdecydowała się na jedyną dostępną alternatywę - rzadko przeprowadzany w USA zabieg, podczas którego miała zostać wprowadzona w stan głębokiej hipotermii.
Dzień, w którym (kontrolowanie) umarłam
Operacji usunięcia tętniaka podjął się Robert F. Spetzler (ur. 1944) z Barrow Neurological Institute w Phoenix - wybitny neurochirurg, specjalista od guzów wewnątrzczaszkowych i profesor akademicki. Technika, znana jako DHCA, polegała na obniżeniu temperatury ciała pacjentki do zaledwie 10° C, odprowadzeniu krwi z mózgu, wstrzymaniu pracy serca i indukowaniu stanu przypominającego śmierć kliniczną, podczas którego można bezpiecznie zoperować naczynie. Spetzler tak wyjaśniał cel tej praktyki: "Chcieliśmy, by jej mózg przestał pracować - nie chodziło o jego uśpienie, ale zatrzymanie wszelkich funkcji metabolicznych".
Latem 1991 r. Reynolds trafiła na stół operacyjny. Po zaaplikowaniu anestetyków zaklejono jej oczy taśmą, a w uszach umieszczono słuchawki emitujące głośne "klikanie", co miało pomóc w monitorowaniu aktywności jej mózgu. Z organu odprowadzono wkrótce krew, a serce kobiety przestało bić. Zapis sygnału elektroencefalografu był płaski. Z medycznego punktu widzenia Reynolds była martwa.
Wokół stołu, na którym leżała, w hałasie przypominającym pracę dentystycznego wiertła, krzątało się kilkanaście osób. Wkrótce u operowanej pojawiły się problemy naczyniowe, ale chirurgom udało się otworzyć jej czaszkę i usunąć zmianę chorobową. By obniżyć poziom stresu wśród personelu, na sali grała muzyka. Z odbiornika leciał m.in. przebój The Eagles "Hotel California". Nie byłoby w tym nic dziwnego, gdyby nie fakt, że wszystko to, z perspektywy sufitu, widziała i słyszała… Pam Reynolds.
Wysysanie z ciała
Podczas operacji ze świadomością kobiety, której mózg i zmysły były w stanie "dezaktywacji", zaczęło się "coś" dziać. Pamiętała, jak w pewnym momencie zorientowała się, że jest przytomna i spogląda komuś przez ramię. Był to lekarz. Wcześniej coś "wyrzuciło" ją z ciała, które widziała teraz na stole operacyjnym: "Pamiętam tamten dźwięk, brzmiał jak ‘d’. Kiedy się w niego wsłuchiwałam poczułam, że coś wysysa mnie z ciała przez głowę. Im dalej wychodziłam, tym dźwięk był intensywniejszy. Poczułam, że jest jak ‘droga’, którą należy pójść…" - wspominała.
Rok później, po rekonwalescencji, Reynolds szczegółowo opisała Spetzlerowi przebieg operacji:
"Widziała jak chirurg tnie jej czaszkę przy pomocy pneumatycznej piły do kości, słyszała jak kobiece głosy mówią o jej wąskich żyłach i tętnicach. Obserwacje poczynione w tym stanie były jasne, konkretne i pełne detali" - wspomina w książce "The Best Evidence" dziennikarz Michael Schmicker. Reynolds trafnie opisała również użyty przez lekarzy sprzęt (piłę do kości model Midas Rex, jej wymienne ostrza, respirator itp.).
Spetzler przyznał, że nie wie, jak wytłumaczyć to z punktu widzenia nauki. Z powodu zaklejonych oczu i dźwięków w słuchawkach, a przede wszystkim potwierdzonego m.in. przez EEG braku aktywności mózgu, Reynolds nie mogła śledzić przebiegu operacji. Świat poznał tę sprawę w 1998 r. dzięki książce Michaela Saboma (ur. 1953) - kardiologa i długoletniego badacza NDE, który szczegółowo przeanalizował jej przypadek. Jednak wyście z ciała i oglądanie siebie z góry było tylko uwerturą do dalszej części doświadczenia. W momencie, kiedy lekarze zaczęli obniżać temperaturę ciała Reynolds, otworzył się przed nią "portal" w zaświaty…
"Oni mnie karmili"
Doznanie to artystka przyrównała do "wpadania w wir" albo "szybkiej jazdy windą": "Pojawiło się odczucie, ale niecielesne, niefizyczne. Przypominało przebywanie w tunelu, tyle że nie był to do końca tunel" - opisywała. "W pewnej chwili, na początku tego doświadczenia, zdałam sobie sprawę, że woła mnie zmarła babcia. Głos nie brzmiał normalnie - był wyrazistszy od dźwięków w realnym świecie. Miałam wrażenie, że babcia chce, żebym do niej przyszła, więc pokonywałam dalej ciemny ‘szyb’, na końcu którego widać było powiększającą się z każdą chwilą kropeczkę światła".
"Zauważyłam potem, że z blasku wyłaniają się sylwetki. Były jakby ze światła, a jasność przepełniała wszystko wokół. Zaczęły się pojawiać ‘formy’, które rozpoznawałam. Jedną z nich była moja babcia. Nie wiem, czy była to rzeczywistość, czy jakaś projekcja. […] Wyglądali jak za życia. Poznałam wiele osób: wujka Gene’a, ciotkę Maggie; widziałam też dziadka od strony ojca. Wydawało się, że otaczają mnie oni szczególną opieką…".
Kobieta czuła, jakby zmarli "karmili ją" jakąś wzmacniającą formą energii: "Wiem, że niektórym to wyda się śmieszne, ale to nie było odczucie fizyczne" - mówiła. Tak jak wielu innych ludzi, którzy przeżyli NDE, Reynolds została jednak zatrzymana na granicy życia i śmierci: "Nie pozwolili mi iść dalej. Zostało mi to zakomunikowane. Wujek przekazał, że odprowadzi mnie z powrotem przez tunel. Nie chciałam tego, ale wydawało mi się, że tkwię tam już za długo, czułam odpychanie. Ciało mnie przyciągało, a tunel wypychał…" - relacjonowała dodając, że wszystko skończyło się, gdy lekarze zaczęli przywracać jej ciału funkcje życiowe.
Choć doświadczenie Amerykanki zostało uznane za jedno z najciekawszych przeżyć z pogranicza śmierci, nie jest odosobnionym przypadkiem. Badacze NDE podkreślają, że wizje towarzyszące umieraniu mają zwykle podobną formę. U większości świadków występuje wrażenie przebywania poza ciałem (tzw. out of body experience, OOBE) i doświadczenia wizualne jak słynny "tunel" ze światłem na końcu. Tylko mały odsetek dociera dalej, zyskując chwilowy wgląd w "pejzaż zaświatów".
Istnieją dwie główne naukowe hipotezy na temat doświadczeń z pogranicza śmierci. Pierwsza widzi w nich zaburzenia wynikające m.in. z niedotlenienia mózgu; druga - naturalny "mechanizm łagodzenia śmierci" oparty o biochemię organizmu. Rewelacje, że wyjaśniono zagadkę NDE to jednak gruba przesada. Choć neurolodzy starają się ustalić źródło doznań takich jak OBE czy podróż przez "pośmiertny korytarz", incydenty podobne do sprawy Pam Reynolds wytłumaczyć bardzo trudno.
Ludzie, którzy zajrzeli "na drugą stronę" podczas śmierci klinicznej, budzą się jako inne osoby - zwykle bardziej uduchowione, inaczej patrzące na świat i często z nowymi umiejętnościami. Tak samo było z Pam Reynolds, która w swoich utworach starała się opisywać podpatrzoną w zaświatach rzeczywistość. Wróciła do niej, już na stałe, 22 maja 2010 r. Miała 53 lata.
_______________________
Cytaty za:
M. Schmicker, Best Evidence. An Investigative Reporter’s Three Year Quest to Uncover the Best Scientific Evidence for ESP, Psychokinesis, Mental Healing, Ghosts and Poltergeists, Dowsing, Mediums, NDE’s, Reincarnation and Other Impossible Phenomena That Refuse to Disappear, Lincoln 2002.
Relacja Pam Reynolds z jej doświadczenia NDE, near-death.com.</field>
  </doc>
  <doc>
    <field name="id">161</field>
    <field name="title">papiez-franciszek-jednak-petrus-romanus</field>
    <field name="datawydarzenia"></field>
    <field name="miejsce"></field>
    <field name="description">Miał być Włochem, mieć ciemną skórę lub przyjąć imię Piotr. Jorge Mario Bergoglio nie spełnił żadnego z tych warunków, a i tak sugeruje się, że będzie ostatnim papieżem w historii.
Nad Kaplicą Sykstyńską pojawił się biały dym obwieszczający, że zebrani na konklawe kardynałowie wybrali nowego papieża. Jak już wiemy, został nim pochodzący z Argentyny Jorge Mario Bergoglio. Papież przyjął imię Franciszek.
Tuż po niespodziewanej abdykacji Benedykta XVI głośno zrobiło się o przepowiedni świętego Malachiasza, która miała podobno zwiastować zmierzch Kościoła katolickiego. Święty Malachiasz spisał listę 112 głów Kościoła, używając nie ich imion, a określeń, które mają opisywać cechy kolejnych Ojców Świętych lub ich pontyfikatów. Zdaniem interpretatorów przepowiedni Jan Paweł II krył się pod nazwą "De labore Solis" (Od pracy słońca). Benedykt XVI zajmuje podobno przedostatnie miejsce na liście, jako "Gloria Olivae" (Chwała oliwki). Po nim pontyfikat obejmie "Petrus Romanus" (Piotr Rzymianin), co, według interpretatorów oznacza papieża, który jest czarnoskóry lub pochodzi z Włoch. Na nim lista kończy się. Może to oznaczać zniesienie funkcji lub upadek Kościoła katolickiego. Niektórzy twierdzą nawet, że jest to zapowiedź końca świata - kolejny papież nie zdąży już po prostu objąć urzędu.
Gdyby kardynałowie wybrali jednego z faworytów - kardynała Angelo Scolę z Włoch lub czarnoskórego Petera Turksona, przepowiednia byłaby bliska wypełnienia. Papież z Argentyny, który nie zdecydował się na przyjęcie imienia Piotr, w najmniejszym stopniu nie wydaje się pasować do opisywanego przez Malachiasza "Petrusa Romanusa".
Czy tak jest faktycznie? Okazuje się, że internet aż huczy od nowych interpretacji przepowiedni. Po pierwsze okazało się, że ojciec nowo wybranego papieża jest Włochem. Kolejnym argumentem przemawiającym za tym, że Franciszek I to "Petrus Romanus" jest ten, że papież wywodzi się z zakonu jezuitów, na których czele stoi generał, zwany też "czarnym papieżem".
Niektórzy internauci sugerują też, że Franciszek I może być uważany za "rzymskiego" Ojca Świętego, bo podczas swojego pierwszego wystąpienia błogosławił Rzym i za niego się modlił, choć przecież stał się duchowym przywódcą całego katolickiego świata. Na liście Malachiasza ostatni papież nie ma numeru, podobnie jak nowy papież, który zdecydował się przybrać imię do tej pory pomijane przez papieży-elektów. Jest jeszcze jedna teoria, która ma dowodzić prawdziwości przepowiedni świętego Malachiasza. Suma liter w słowach "Petrus Romanus" to 13, podobnie jak liczba, którą otrzymamy po zsumowaniu cyfr w dacie wyboru nowego papieża: 1+3+0+3+2+0+1+3. Dodatkowo, trzynastki te mają oznaczać pechowy, a nawet tragiczny pontyfikat.
Święty Malachiasz był duchownym i jasnowidzem żyjącym w XI wieku. Lista 112 papieży, w przeciwieństwie do jego pozostałych proroctw została znaleziona w XVI wieku. W związku z tym niektórzy podważają jej autentyczność.</field>
  </doc>
  <doc>
    <field name="id">162</field>
    <field name="title">piec-lat-w-piekle</field>
    <field name="datawydarzenia">w 1790</field>
    <field name="miejsce">w Quito, w Bogu, na Boga</field>
    <field name="description">Marianna Franciszka de Jesús Torres y Berriochoa (1563-1635), przełożona klasztoru Niepokalanego Poczęcia w Quito (stolica Ekwadoru), jest bohaterką niezwykłej w historii świata opowieści. O piekle. Mogłaby nam dużo o nim powiedzieć, spędziła "tam" pięć lat swego świątobliwego życia.
Niezwykłe doświadczenie, które stało się udziałem przeoryszy z Quito, jest może jedynym w swoim rodzaju. Zazwyczaj spotykamy się z wizjami otchłani, w których niebo ukazuje nam los potępionych,by przestrzec przed nim człowieka. Te wizje zawsze są przepuszczane- tłumaczy Benedykt XVI - przez "filtr zmysłów", dlatego różnią się od siebie znacząco. Każdy wizjoner potrzebuje innego, wpisanego w jego kulturę, języka wyobrażeń; nim właśnie posługuje się Bóg w przekazywaniu swego zbawczego orędzia. Nie są to nigdy "fotografie"piekła, lecz jedynie symboliczne ilustracje odwołujące się do ludzkich skojarzeń. W najstarszych wizjach były to obrazy nieczystości i cierpienia wprost związanego z popełnionymi grzechami. Wizje datowane na czasy średniowieczne i późniejsze pełne są ognia i siarki. Dziś językiem tłumaczącym rzeczywistość piekła jest samotność i pustka.
Z licznych świadectw dowiadujemy się też o innej formie objawiania rzeczywistości piekła - o jej nawiedzeniach przez świętych i wizjonerów. Tu również mamy do czynienia z symboliką opartą na "filtrze zmysłów", a oprowadzanie po piekle (przewodnikiem jest zazwyczaj Najświętsza Maryja Panna,czasem anioł) ma cel dydaktyczny.
To radykalne ostrzeżenie przed dramatyczną klęską, jaka może czekać każdego z nas. Motywacja pozytywna nie zawsze wystarcza. Nie każdy gotów jest zmienić życie, by osiągnąć szczęście wieczne. Czasem lepszą motywacją jest strach…
W przypadku siostry Marianny de Torres mamy do czynienia z czymś zupełnie innym. Nie ma "poznania" piekła, ale jego "doświadczenie". Nie ma też żadnej dydaktyki. Jest cierpienie czasowe, by drugą osobę uratować przed cierpieniem wiecznym.
Tym razem doświadczenie zmysłowe ("filtr zmysłów") Marianny było jedynie narzędziem do przeżycia możliwie doskonale tego, co cierpieć miała pewna zakonnica z jej klasztoru - osoba, która swoim życiem powiedziała Bogu "nie". I tu mamy obrazy. Są one jednak bez znaczenia. Liczy się tylko ból, który przez nie staje się udziałem człowieka. Trwający pięć lat, które dla siostry de Torres były jak wieczność.
Niewiara w piekło
Zobaczyć piekło? Zamieszkać w nim? Dla współczesnego człowieka wydaje się to niemożliwe.
Czy dlatego, że nie do przyjęcia jest dla niego uznanie istnienia innej rzeczywistości niż wpisana w naszą czasoprzestrzeń? Otóż nie, okazuje się, że człowiek jest w stanie uwierzyć w rzeczy dla rozumu niepojęte- pod warunkiem, że wiedza ta nie jest dla niego zagrożeniem. Gdy nauka coraz głośniej sugeruje istnienie światów równoległych, ludzie są zdolni w to uwierzyć, nawet nie rozumiejąc zawiłych wywodów specjalistów od matematyki, fizyki, astronomii. Ale w równoległy świat nadprzyrodzoności, która w sposób istotny zahacza o naszą rzeczywistość, w świat Boga,aniołów i diabła, ci sami ludzie nie potrafią już uwierzyć…
Może to kolejny dowód na istnienie tego świata? Dowód na inteligencję Szatana, który w genialny sposób rodzi w ludzkich umysłach"mądrość" selekcyjnych wyborów. Zasada jest prosta: co jest wygodne- istnieje, co stawia wymagania - tego po prostu nie ma.
Atak "od wewnątrz"
Klasztor w Quito to jedno z tych miejsc na świecie, w których Bóg umieścił swój znak zwycięstwa związany z tajemniczą siłą bezgrzeszności Maryi. Został on zbudowany w wieku XVI na cześć Niepokalanego Poczęcia, a sama Niepokalana zapowiedziała, że trwające za jego murami modlitwa i pokuta będą przynosiły niekończące się owoce nawrócenia.
Stojący w stolicy Ekwadoru żeński klasztor był bastionem wiary i pokładania nadziei w Bogu, twierdzą nie do pokonania dla sił zła. Był źródłem bezsilnej nienawiści Szatana.
W końcu jednak diabeł znalazł sposób. Opracował podstępny plan zniszczenia świętego klasztoru od wewnątrz, przez zdradę jednej z jego mieszkanek. Jego cierpliwe wysiłki sprawiły, że pewna ekwadorska siostra zaczęła kwestionować autorytet przełożonej, jednocześnie kusząc inne zakonnice wizją lżejszego życia. La Capitana - jak nazywają ją historycy - domagała się rozluźnienia surowej reguły klasztoru. W końcu zdobyła posłuch… Na Mariannę złożyła fałszywy donos do biskupa i w konsekwencji sprawiła, że siostra de Torres wraz z innymi zakonnicami, które sprzeciwiły się decyzji złagodzenia reguły, znalazła się w klasztornym więzieniu.
Ujawnienie zła
Kiedy Marianna i wierne jej towarzyszki zostały w końcu wypuszczone, biskup zażądał nowych wyborów władz klasztoru. Wtedy stało się coś nieoczekiwanego. Podczas głosowania La Capitana wpadła w coś na podobieństwo szatańskiej ekstazy i zaczęła triumfalnie domagać się dla siebie stanowiska przełożonej, jednocześnie oskarżając Mariannę o niewyobrażalne rzeczy. Trudno było nie rozpoznać diabelskiego źródła zachowania Capitany. Dlatego reakcja biskupa była zdecydowana: kazał zamknąć ją w tym samym karcerze, w którym wcześniej przebywała siostra Marianna. Miał nadzieję, że czas i pokuta uświadomią zakonnicy, że stała się narzędziem diabła.
W tym czasie Marianna miała widzenie, w którym zobaczyła, że La Capitana stanowi już własność diabła i że czeka ją potępienie wieczne. Zaczęła więc błagać Jezusa o ocalenie współsiostry, On zaś zgodził się wyrwać Capitanę z niewoli Złego i zesłać do czyśćca, ale pod jednym warunkiem. Marianna w zamian za tę łaskę miała podjąć się szczególnej ekspiacji - przez pięć lat cierpieć męki piekła. Świątobliwa mniszka wyraziła zgodę.
Ucieczka diabła
Nie upłynęło wiele czasu, gdy La Capitana popadła w obłęd. Marianna opiekowała się nią, ale zapiekła w nienawiści siostra odpłacała tylko przekleństwami i obelgami. Pewnego dnia zaczęła przeraźliwie krzyczeć, że umiera i że diabły ciągną jej duszę do piekła. Kiedy siostra de Torres pochyliła się nad umierającą zakonnicą, zauważyła dwa czarne stwory przyczajone pod ścianą w kącie pokoju, próbujące ukryć się przed nią. Przyszły zabrać duszę umierającej Capitany. Marianna, oburzona, zaczęła wołać do nich na cały głos: Dzikie i ohydne bestie, co wy tu robicie? Wracajcie do swojego okrutnego domu, bo to jest święte miejsce, dom modlitwy i pokuty. Wszystkie wysiłki, by wyrwać duszę mojej siostry, będą daremne. Jezus Chrystus umarł za nią i mimo waszych wysiłków, będzie zbawiona. Rozkazuję wam w imię tajemnic Trójcy Przenajświętszej, Bożej Eucharystii, Bożego Macierzyństwa Najświętszej Maryi Panny i chwalebnego Wniebowzięcia Jej ciałem i duszą do nieba, byście natychmiast opuściły to święte miejsce. Zostawcie je i nigdy więcej nie wracajcie dręczyć swą odrażającą obecnością którejkolwiek z moich sióstr. Diabły zniknęły, chora zakonnica nie umarła… Historia jej ostatnich dni jest niezwykła; pokazuje,do jakiego stopnia człowiek może stać się niewolnikiem Szatana, niezdolnymdo pojednania z ludźmi i z Bogiem, do odbycia spowiedzi i przyjęcia sakramentów. Tak było z La Capitaną, która chciała to uczynić, ale nie mogła… W końcu jednak zdołała przyjąć łaskę skruchy i zmarła pojednana z Bogiem i ludźmi.
Pięć długich lat
Jezus ukazał się Mariannie i przypomniał jej, że nadszedł czas, żeby zapłacić za zbawienie duszy opętanej współsiostry. Zapowiedział, że Marianna zamieszka w piekle następnego dnia po otrzymaniu Komunii Świętej. Gdy nazajutrz rano świątobliwa mniszka podeszła do Komunii Świętej, wiedziała, że za chwilę na okres pięciu lat straci kontakt z ukochanym Zbawicielem. Nie, nie wahała się ani minuty. A gdy tylko Eucharystyczny Chleb rozpuścił się w jej ustach, poczuła straszny ból, jakby jej serce zostało wyrwane z piersi. Od tego momentu stała się całkowicie niewrażliwa na Boga i Jego łaskę.
Miała pozostać w tym stanie przez pięć lat, straciła jednak zupełnie pojęcie czasu i była przekonana, że zanurzyła się w wieczność. Bo potępienie nie ma końca. Jej wielka miłość do Boga i Jego Najświętszej Matki zmieniła się w uczucie nienawiści, obrzydzenia i rozpaczy. Jej dusza cierpiała męki potępionych, zaś wszystkie zmysły ciała zostały poddane straszliwym torturom.
Siostra Marianna opisała ten stan w swej duchowej biografii. Znowu napotykamy opis, w którym całe doświadczenie zostaje przefiltrowane przez aparat zmysłów człowieka. Zakonnica pisze, że jej ciało było jak rozżarzony węgiel, spalany bez końca pośród niewyobrażalnych cierpień. Że jej oczy widziały najstraszniejsze piekielne sceny, a uszy były wypełnione najokropniejszymi bluźnierstwami. Opisuje, jak zmysł węchu był nękany przez zapach wszelkiego rodzaju brudów ludzkości,a dotyk dręczony ostrymi ukłuciami przeszywającymi ją aż do serca. Jej zmysł smaku miał być torturowany przez straszne, nieznane smaki, a demony siłą wlewały jej do gardła roztopioną siarkę. A wszystko po to, by sprowokować ją do gniewu, rozpaczy i bluźnierstwa. Cierpiała męki piekła, wiodąc swe przykładne życie w klasztorze.
Nikt nie wiedział, co dzieje się w jej duszy. Pozostała przykładem delikatności, pokory i posłuszeństwa. Jedynym zewnętrznym znakiem jej cierpień był zmieniony wygląd. Jejtwarz straciła swój kolor i stała się ziemistej barwy, a Marianna pod koniec ekspiacyjnego cierpienia była "chodzącym trupem". Dopiero po upływie pięciu lat ekspiacji Maryja powiedziała: "Dość!". Bo w wizjach piekła i w spotkaniach z Szatanem to Ona właśnie ma moc zakończyć godzinę grozy.
Skąd wiemy o niezwykłym doświadczeniu siostry Marianny de Torres? Kierownik duchowy oraz biskup Quito nakazali jej pod posłuszeństwem spisać wszystko, co dotyczyło jej życia duchowego. Po śmierci wizjonerki jej kierownik duchowy i spowiednik, franciszkanin o. Michał Romero, napisał biografię zakonnicy. Dokumenty te znalazły się w wielkim tomie pt. "El Cuadernon" (razem z życiorysami innych sióstr założycielek klasztoru). Na podstawie tego źródła o. Manuel Souza Pereira, prowincjał ojców franciszkanów w Quito, napisał w 1790 roku książkę pt. "Cudowny żywot Matki Marianny de Jesús Torres, hiszpańskiej zakonnicy i jednej z założycielek Królewskiego Klasztoru Niepokalanego Poczęcia w mieście św. Franciszka.</field>
  </doc>
  <doc>
    <field name="id">163</field>
    <field name="title">pine-gap-czyli-najbardziej-tajemnicze-miejsce-w-australii</field>
    <field name="datawydarzenia">w 1970</field>
    <field name="miejsce">w Australii</field>
    <field name="description">W ubiegłym tygodniu okazało się, że australijski ośrodek badawczy Pine Gap może być bezpośrednio odpowiedzialny za amerykańskie ataki samolotów bezzałogowych na pakistańskich obywateli. Rząd Australii niechętnie przyznaje się do faktu, że taki obiekt w ogóle istnieje… Czym dokładnie jest Pine Gap i jakie skrywa tajemnice?
Pine Gap to tajemniczy obiekt położony prawie 20 km na południowy zachód od Alice Springs. Ośrodek badawczy powstał jeszcze w 1970 roku i prowadzony jest przez władze Australii oraz Stanów Zjednoczonych. Oficjalna nazwa obiektu to Joint Defence Facility Pine Gap. Jeśli chodzi o nakłonienie australijskiego rządu do opisania tego, co tam się dzieje, jest to wręcz niemożliwe. Australian Security Intelligence Organisation (ASIO), jak i inne najważniejsze agencje w Australii sukcesywnie odmawiają odpowiedzi.
"Należy uczciwie powiedzieć, że Pine Gap ma niesamowite możliwości, jeśli chodzi o gromadzenie informacji", podkreśla były pracownik Pine Gap, który zastrzegł swoją anonimowość, ponieważ nie jest upoważniony do mówienia o swojej pracy publicznie. "Trudno sobie to wyobrazić, ale przypuszczam, że to pewien rodzaj gry. Tajemniczej gry", dodaje. Pine Gap formalnie powstało dla "śledzenia stacji satelitarnych", jednak ze względu na położenie w szczerym polu, trudno w to uwierzyć (takie położenie sprawia, że trudno przechwytywać sygnały emitowane z wnętrza obiektu).
Uważa się, że USA kontroluje wszystkie satelity szpiegowskie z Pine Gap. Ośrodek ma umożliwiać "podsłuchiwanie Azji" z 14 anten ukrytych pod białymi kopułami. Poszukiwany amerykański agent Edward Snowden dodatkowo ujawnił, że Pine Gap jest jednym z kluczowych urządzeń stosowanych na potrzeby inwigilacji USA. Pewien pakistański prawnik poszedł jeszcze dalej mówiąc, że Pine Gap śledzi komunikację Al-Kaidy. Ma to umożliwiać USA kierowanie atakami samolotów bezzałogowych na dowolne cele talibskich bojowników…
Czy Waszym zdaniem australijski ośrodek Pine Gap naprawdę wspiera szeroką inwigilację USA?
Źródło: orwellsky.blog.onet.pl</field>
  </doc>
  <doc>
    <field name="id">164</field>
    <field name="title">piramidy-i-inne-tajemnice-krymu</field>
    <field name="datawydarzenia">w 1999, w 2001</field>
    <field name="miejsce">na Krymie</field>
    <field name="description">Kilkanaście lat temu zrobiło się głośno o odkryciu kompleksu "podziemnych piramid" niedaleko Sewastopola. Na Krymie pełno jest też innych tajemniczych i owianych złą sławą miejsc, gdzie ludzie znikali bez śladu albo gdzie obserwowano dziwne zjawiska, takie jak "zimny piorun".
Półwysep Krymski - zanim stał się centrum politycznego sporu, który być może wywoła nową zimną wojnę - znany był głównie ze swych walorów turystycznych. Mało kto jednak wie o tamtejszych tajemniczych i budzących kontrowersje atrakcjach, jak domniemane piramidy pogrzebane pod ziemią w okolicach Sewastopola, zatopione miasto czy kilka "stref anomalnych", w których dzieją się bardzo dziwne rzeczy…
Krymski "system piramid"
Krym był i pozostał tyglem kulturowym. Po Taurach i Scytach, którzy założyli tam swoje państwo, w południowej części półwyspu w VII-VI w. p.n.e. powstawały kolonie greckie. Kolejne stulecia upłynęły pod panowaniem bizantyjskim oraz mongolskim (od XIII w.). Powstały w XV w. Chanat Krymski - podlegający zwierzchnictwu sułtana tureckiego - mocno dał się we znaki Rzeczpospolitej. Dopiero pod koniec XVIII w., po wygranej wojnie z Turcją, półwysep przeszedł pod panowanie rosyjskie. Dzięki napływowi Rosjan, a także innych narodowości, w tym Niemców, Greków czy Bułgarów, ukształtowało się jego charakterystyczne kulturowe oblicze.
Poplątana historia pozostawiła po sobie wiele zabytków. Kilkanaście lat temu doniesiono jednak o odkryciu czegoś, co mogło podważyć podręcznikową wersję dziejów nie tylko samego Krymu, ale i świata. Witalij Goch - emerytowany inżynier wojskowy i przedsiębiorca ogłosił, że w rejonie Sewastopola leży tajemniczy podziemny kompleks złożony z budowli przypominających kształtem piramidy. Nie wiadomo, kto je zbudował ani czemu miały służyć.
Goch twierdził, że natrafił na ich ślad w 1999 r., poszukując wód geotermalnych. Na wzgórzach w okolicach Sewastopola natknął się na geologiczną anomalię. Z pomocą współpracowników, dr. Aleksieja Muchudinowa i dr. Wiktora Tarana oraz grupy robotników wykopał otwór, napotykając na głębokości 9 metrów na grubą kamienną płytę. Jak się okazało, był to fragment zewnętrznej "ściany" jakiejś struktury. Goch twierdził, że analizy wykazały, iż płyta została odlana z gipsu i była ewidentnym dziełem ludzkich rąk.
Kopiąc głębiej ekipa napotkała na gipsowe "kopułki" przypominające tygle. Początkowo myśleli oni, że dokopali się do śmietniska, gdzie wyrzucano odpady z dawnej odlewni, jednak wkrótce pojawiły się inne, bardziej intrygujące znaleziska: "Na głębokości 22 m odkryliśmy warstwę szarej ‘gliny’ pokrytej ciemnym materiałem, o grubości ok. 1,2 m. Była ułożona w prostokątne bloki pokryte ze wszystkich stron tlenkiem miedzi. Analizy wykazały, że tą gliną był boksyt" - pisał Goch.
Wkrótce, po dokopaniu się na głębokość 38 metrów i przeprowadzeniu dodatkowych pomiarów, jego ekipa orzekła, że podziemna struktura ma kształt ostrosłupa o wysokości 45 metrów. Choć roboczo nazwano ją "piramidą", jej przeznaczenie musiało być diametralnie inne od podobnych naziemnych budowli z Gizy czy innych części świata. Kontynuując swoje skomplikowane "badania", Goch doliczył się ponad 30 podobnych formacji na południowym wybrzeżu Krymu.
"Jedna znajduje się niedaleko Foros, druga w okolicach Bałakławy, trzecia niedaleko Przylądka Fiolent, czwarta koło stacji Sewastopol-Towarowy. […] Zgodnie z opinią Gocha, część z tych piramid to unikatowy rodzaj przekaźników, podczas gdy inne to odbiorniki" - pisał w 2001 r. magazyn "Itogi" informując, że zdaniem odkrywcy struktury te były systemem pobierającym energię kosmiczną i transmitującym ją na obszar całej Ziemi.
Kto i po co miałby stworzyć ten unikalny, dawno nieczynny kompleks - nie wiadomo. Zdaniem Gocha, który wiek piramid szacował na 14-16 tys. lat, musiała to być jakaś superzaawansowana przedpotopowa cywilizacja. Niestety, kiedy jego odkryciami zainteresowały się media, zaczął on snuć coraz dziwaczniejsze teorie. Uczeni nie pozostawili na nich suchej nitki. Gocha krytykowano nie tylko za metody użyte do sondowania terenu (opierające się głównie na nieakceptowanej w środowisku akademickim radiestezji), ale nawet brak jednoznacznych dowodów na istnienie pod ziemią osławionych piramid.
Mimo to na Krymie wciąż są grupy ezoteryków, które wierzą w istnienie starożytnych "energetycznych przekaźników".
"Zimne pioruny" i anomalne strefy
O ile piramidy krymskie są uważane za temat "kontrowersyjny", na półwyspie można spotkać prawdziwe budowle megalityczne. We wsi Rodnikowoje znajdują się dolmeny nazywane przez niektórych "krymskim Stonehenge". Jeśli mowa o zagadkach historii, warto wspomnieć też o Akrze - starożytnym mieście zatopionym przez wody Cieśniny Kerczeńskiej. Ta "krymska Atlantyda", odkryta dopiero w latach 80. ub. wieku, ujawniła prawdziwe archeologiczne skarby.
Przejdźmy jednak do innych dziwnych miejsc na Krymie. Kilka z nich opisała w ukraińskim wydaniu "Komsomolskiej Prawdy" Natalia Dremowa, wspominając, że wiele tatarskich nazw miejscowości i miejsc kryje odniesienia do ich "negatywnego charakteru". Zwykle wskazują na to zawarte w nazwie słowa: "dżady" (czarownik), "szajtan" (diabeł) albo "jaman".
"Na niektórych skałach i drogach na Krymie od wieków ciąży brzemię mroku. ‘Jaman’ po krymsko-tatarsku oznacza ‘zły’. Nazwa Jaman-Jol, tj. Zła droga, niekoniecznie musi kojarzyć się ze zjawiskami niezwykłymi, ale nie wiadomo do końca, dlaczego nazwano w ten sposób skałę (Jaman-Tasz) czy wąwóz (Dere-Jaman). Odnośnie tego ostatniego istnieją opowieści o znikających w nim ludziach. Rzekomo w latach 30. przepadło w nim czworo turystów z Leningradu. Z kolei w latach 50. dochodziło do zaginięć wśród mieszkańców Ałuszty i odwiedzających ten rejon turystów" - wspomina artykuł.
Wśród miejsc cieszących się złą sławą jest również Dolina Cieni i Śmierci w pobliżu Sewastopola, która była areną ciężkich walk podczas wojny krymskiej (1853-56). Ci, którzy widzieli pobojowisko mawiali, że "śmierć uwiła tam sobie gniazdo". Miejscowi do dziś powtarzają, że nocami słychać tam krzyki i jęki zabitych.
Na Krymie występują też tajemnicze zjawiska innego rodzaju. Jedno z nich nazywane jest "zimnym piorunem". Borys Swidłow - były marynarz z Mangup k. Bachczysaraju, tak opisywał swoje z nim spotkanie:
- Z wierzchu wygląda to jak świetlisty kulisty obiekt emitujący miękkie neonowe kolory, z wyraźnie zarysowaną wewnętrzną strukturą. Kule pojawiają się i zawisają na wysokości ok. półtora metra. Próbowałem z nimi kontaktu, ale nie reagowały i nie utrzymywały się w powietrzu przez długi czas. […] Potem znikały. Człowiekowi kule nic złego ani dobrego nie robią - dodawał. - Można dojść do wniosku, że one jakby żywią się emocjami. Jeden człowiek to mało. Im większa kompania, im więcej emocji, tym lepiej przyciąga to "zimny piorun".
Iwan Kowalenko - krymski historyk uważa, że mnogość relacji o dziwnych zjawiskach na półwyspie może mieć źródło w jego… budowie geologicznej. Po pierwsze, anomalie magnetyczne towarzyszące naprężeniom tektonicznym u ludzi szczególnie wrażliwych mogą wywoływać halucynacje oraz inne doznania. Druga hipoteza mówi, że dziwne wrażenia wywołuje wiatr przeciskający się przez szczeliny skalne i generujący dźwięki, które choć są poza barierą słyszalności dla ucha, oddziałują na ludzki organizm.
To wszystko tylko niesprawdzone przypuszczenia. Tymczasem Krym znowu znalazł się w centrum dziejowej zawieruchy. Miejmy jednak nadzieję, że będzie zapamiętany jako rejon, gdzie jest "gęsto" od tajemnic, a nie terytorium sporne, od którego zaczął się kolejny wielki konflikt…
__________________________
Cytaty pochodzą m.in. z: Dremowa N., Strannyje Mesta Kryma, kp.ua, 08.01.07</field>
  </doc>
  <doc>
    <field name="id">165</field>
    <field name="title">plonacy-rozaniec</field>
    <field name="datawydarzenia">w 1981, 1983 r, 1981 r, 25 września, 5 października, 24 listopada, 2 stycznia, 1987 r, w 1990, 11 lutego, 1990 r, 1993 r</field>
    <field name="miejsce">w Rosario, w Rzymie, w San Nicol, w Boga, w Maryję</field>
    <field name="description">W dzwonnicy katedry w Rosario stała zapomniana figura Matki Bożej Różańcowej. Liczyła ponad sto lat. Poświęcił ją w Rzymie papież Leon XIII, wielki czciciel i propagator różańca. Kiedy z Wiecznego Miasta przybyła do Argentyny, był rok 1884. Umieszczono ją w kościele w San Nicolás. Podczas któregoś ze świąt drewniana figura Matki Bożej upadła i "złamała rękę". Z nieznanych powodów figury nie odrestaurowano i porzucono w dzwonnicy katedry. Matka Najświętsza "upomniała się" o nią w 1981 roku.
Kiedy Gladys Herminia Quiroga de Motta - bo tak brzmi całe jej nazwisko - ujrzała stuletnią figurę, wyszeptała: To Matka Najświętsza, która mi się pokazuje! Figura była nieco mniejsza od postaci Maryi objawiającej się jej w San Nicolás i oczywiście nie tak piękna. Ale pozostałe szczegóły były te same: niebieski płaszcz narzucony na różową tunikę, biały welon, ciemnowłose Dzieciątko Jezus trzymane na lewej ręce, wreszcie wielki różaniec trzymany wspólnie przez Matkę i Jej Syna.
Wizjonerka nie musiała przypominać sobie tych podobieństw, niespodziewanie bowiem przed figurą stanęła Matka Najświętsza. Trzymali mnie w zapomnieniu, ale znowu się pojawiam - powiedziała. - Postawcie mnie znów na postumencie. Przecież widzisz, że właśnie taka jestem. Wyraziła też życzenie: Chcę stać na brzegu rzeki Paraná. Bądź dzielna. W tym miejscu zobaczysz moje światło.
Dziś w wyznaczonym przez Maryję miejscu wznosi się ku niebu różańcowa świątynia, w której piękna figura Matki Bożej z Dzieciątkiem odbiera nieustające hołdy wiernych.
Różaniec ze światła
Widzenie, o którym opowiadamy, było jedynym w swoim rodzaju wśród tych, które miała Gladys de Motta. W odróżnieniu od spotkania z Matką Najświętszą w dzwonnicy (i od wszystkich znanych nam objawień maryjnych) wizjonerka widziała Matkę Bożą, gdy zamykała oczy.
W 1983 roku Gladys liczyła czterdzieści sześć lat. Kobieta skończyła zaledwie cztery klasy szkoły podstawowej i z trudem czytała i pisała. Jej mąż był operatorem dźwigu w fabryce stali. Rodzina mieszkała w robotniczej dzielnicy San Nicolás - mieście liczącym 150 tys. mieszkańców, oddalonym o dwie godziny jazdy od Buenos Aires.
Wszystko zaczęło się we wrześniu 1981 roku, kiedy Gladys zobaczyła, iż jej różaniec płonie dziwnym światłem. Zgodnie z argentyńskim zwyczajem wisiał on na gwoździu wbitym w ścianę, nieopodal wejścia. Nagle zaczął błyszczeć jak roztopiony metal. Od tego dnia Gladys zaczęła zapraszać znajomych i sąsiadów na wspólne odmawianie różańca. Ludzie przychodzili i modlili się razem z przyszłą wizjonerką.
Pierwsze spotkania
Gladys de Motta czuła w sercu jeszcze inne wezwanie: jej dusza pragnęła modlić się w samotności. 25 września zdjęła różaniec z gwoździa i uklękła w swoim pokoju. Zaczęła modlitwę, zamknąwszy oczy. Nagle ujrzała dziwne światło i za zamkniętymi powiekami Gladys stanęła Matka Najświętsza. Uśmiechała się do klęczącej kobiety i w milczeniu ofiarowywała jej swój różaniec. Po chwili zniknęła. Gladys dokończyła swe modlitwy i po raz pierwszy od opuszczenia szkoły sięgnęła po pióro. Zaczęła pisać: Vi a la Virgen por primera vez ("Zobaczyłam Dziewicę po raz pierwszy"). Trzy dni później widziała Maryję po raz drugi. Gdy poczuła, że jej serce przepełnia dziwna radość, zamknęła oczy i czekała. Po chwili ukazała się jej oblana światłem Matka Najświętsza, znów proponując jej swój wielki różaniec. Potem Gladys zapisała: La vi nuevamente ("Zobaczyłam Ją znowu").
Gladys de Motta zaczęła przygotowywać się do kolejnego spotkania. Chodziła po domu i setki razy powtarzała krótkie pytanie, jakie chciała postawić Matce Bożej: Czego pragniesz ode mnie? Tydzień później, ?5 października, Maryja ukazała się po raz trzeci. W notatkach wizjonerki czytamy: Zobaczyłam ąa i zapytałam, czego ode mnie oczekuje. Wówczas Jej postać rozpłynęła się w powietrzu i ukazała się kaplica. Zrozumiałam, że chce być wśród nas. Za pomocą obrazu Maryja dała wyraz swemu pragnieniu: chce, by wybudowano dla Niej kościół.
Pismo święte
Nastąpiły widzenia, które zawierały osobiste orędzia skierowane do Motty. W rocznicę objawień fatimskich Maryja powiedziała: Jesteś wierna. Nie lękaj się. Przychodź, aby mnie spotykać. Będziesz szła z dłonią w mojej dłoni i przejdziesz długą drogę. Gladys nie wiedziała, co ma oznaczać "długa droga", ale pewność, że Matka Najświętsza będzie przy niej, napełniała ją pokojem i radością. Czuła, że Maryja opiekuje się nią w sposób szczególny. W przekonaniu tym utwierdziło ją to, że została zapisana do szkoły Maryi - sama Matka Boża stała się jej Nauczycielką. Dawała jej nawet zadania domowe do wykonania. Były to teksty biblijne, które miała czytać i rozważać. Pierwszy pochodził z Księgi Ezechiela. Wizjonerka z trudem odnalazła odpowiedni fragment Biblii i powoli go odczytała: To ludzie o bezczelnych twarzach i zatwardziałych sercach; posyłam cię do nich, abyś im powiedział: Tak mówi Pan Bóg. A oni czy będą słuchać, czy też zaprzestaną - są bowiem ludem opornym - przecież będą wiedzieli, że prorok jest wśród nich. A ty, synu człowieczy, nie bój się ich ani się nie lękaj ich słów… (Ez 4, 2-10). Później Matka Najświętsza wskazywała jej teksty, którym nadawała maryjny sens - mogło się to czasem wydawać jeszcze trudniejsze do pojęcia. Jak choćby fragment z Księgi Wyjścia (25, 8): I uczynią Mi święty przybytek, abym mógł zamieszkać pośród was.
Gladys codziennie czytała Biblię. Podjęła też jeszcze jedną decyzję: zaczęła odbywać pielgrzymki do katedry w Rosario. Inicjatywa ta zbiegła się ze zmianą orędzia: z osobistego przesłania stało się ono upomnieniem i ostrzeżeniem dla wszystkich ludzi. Przekazywane przez Maryję orędzie głosiło: Jesteście moimi dzieçmi. Jesteście w potrzebie, ale Ja was kocham. Nadszedł czas modlitwy, błagania o przebaczenie, a ono będzie wam dane. (…) Cała ludzkość jest splugawiona. Nie wie, czego chce, i jest to szansa dla szatana, ale to nie on będzie zwycięzcą. Moja córko, wielką bitwę wygra Chrystus Jezus. Dodała jeszcze: Moje dzieci, proszę was, módlcie się za dusze, które się nie modlą i w których gaśnie miłość do Boga. Niech nikt nie uważa, że żyje w zgodzie z Bogiem, jeśli jest daleko od Niego. Proszę o modlitwy i o nawrócenie serc. Módlcie się za bładzące dzieci. Módlcie się, by każde serce pozwoliło memu Synowi wejść do swego wnętrza, by ich bunt mógł się skończyć.
Świątynia
Pojawiło się też wezwanie, aby de Motta udała się do biskupa i przekazała mu prośbę Maryi o zbudowanie świątyni. To właśnie w tym czasie wizjonerka natknęła się na porzuconą w dzwonnicy figurę.
Wieczorem 24 listopada Gladys i grupka towarzyszących jej osób udała się na miejsce, jakie Maryja wybrała na swoje sanktuarium. Nagle potężna błyskawica przeszyła ciemności i uderzyła w ziemię. Taka sama błyskawica uderzyła w miejsce wybrane przez Matkę Najświętszą 2 stycznia następnego roku. Czyżby był to znak, że Maryja nie chce czekać, że ponagla? Argentyna wysłuchała prośby Matki Najświętszej. W 1987 roku w San Nicolás zaczęto wznosić świątynię na cześć Pani Różańcowej. To dziś jedno z najważniejszych miejsc kultu wokół Buenos Aires, odwiedzane przez setki tysięcy pielgrzymów. Już w 1990 roku przybyła tu ogólnoświatowa pielgrzymka duchowieństwa - 60 tys. kapłanów z całego świata.
Błogosławieństwo
W swym ostatnim objawieniu, które miało miejsce 11 lutego 1990 roku, Matka Najświętsza obiecała: Moje dzieci, zapraszam was do wprowadzania w życie krok po kroku moich zaleceń: módlcie się, wynagradzajcie, ufajcie! Błogosławieni są ci, którzy w modlitwie szukają schronienia dla swoich dusz. Błogosławieni są ci, którzy wynagradzają za ciężkie obrażanie mojego Syna. Błogosławieni są ci, którzy pokładają ufność w miłości tej Matki! Każdy wierzący w Boga i w Maryję będzie ocalony.
Argentyńska Katolicka Agencja Informacyjna napisała (1993 r.):
"Poważne badania teologiczne potwierdziły, że rady dane przez Matkę Bożą prostej gospodyni domowej, Gladys Quiroga de Motta, są zgodne z prawowitą nauką katolicką. Zostały one zebrane w trzech tomach (…). Teksty posiadaja aprobatę biskupa Jezusa Domingo S. Castagne".</field>
  </doc>
  <doc>
    <field name="id">166</field>
    <field name="title">pociagi-ktorych-nie-ma</field>
    <field name="datawydarzenia">1891 r</field>
    <field name="miejsce">na Ukrainie, na Krym</field>
    <field name="description">Na przestrzeni dziejów pojawiały się niezliczone opowieści o nawiedzonych miejscach czy domach. Nadprzyrodzonych mocy nabierały także i pojazdy - niegdyś powozy, później samochody. Od początku swego istnienia wyobraźnię ludzi pobudzały jadące nocą przez pustkowia pociągi. Dlatego wiele z opowieści o nawiedzeniach dotyczy właśnie ich.
W opowieściach pociągi-widma najczęściej wyłaniają się z nocnej mgły. Zwykle są nieco przezroczyste, rozmyte. Czasem wyglądają całkiem współcześnie, niekiedy zaś pochodzą z innych epok. Zdarza się, że suną tam, gdzie niegdyś były tory, lecz teraz już ich tam nie ma. Najczęściej zobaczyć je można w miejscach dawnych tragedii kolejowych lub dramatycznych wydarzeń. Bywa, że kursują w miarę “regularnie” - codziennie lub w określonych porach roku, niektóre ukazują się tylko w rocznice katastrof, inne zwiastują nadchodzące nieszczęścia lub pojawiają się nieregularnie. Czasem pociąg jest ciemny i opuszczony, lecz bywa, że przypadkowi świadkowie przejazdu przysięgają, że w oknach widzieli zjawy maszynisty lub pasażerów. Bywa, że pociąg przejeżdża w całkowitej ciszy, ale zdarza się, że wydaje zupełnie realne odgłosy.
Jednym z najbardziej znanych pociągów-widm jest jeżdżący w tunelach sztokholmskiego metra Silverpilen C5. Wagonów z tej serii wyprodukowano tylko osiem - jeden zespół trakcyjny. Były to jednostki testowe i wyróżniały się kolorem - nie malowano ich farbą, ich powierzchnię tylko polerowano. Siedem z tych wagonów zostało wycofanych z ruchu, ostatni został oddany do muzeum. Wkrótce pojawiły się pogłoski o kursującym widmie Silverpilen. Podobno każdy, kto wsiadł do dziwnego srebrnego pociągu znikał. Czasem pojawiał się po kilku tygodniach lub latach, zazwyczaj jednak ślad po nim ginął. Silverpilen miał zatrzymywać się jedynie na nieczynnej już stacji Kymlinge i wysiąść z niego mogli tylko martwi. Jego pasażerami miały być duchy osób, które popełniły w metrze samobójstwo.
Kolejnym znanym pociągiem-widmem jest pojazd z kanadyjskiego St.Louis. W nocy na torach widać przemieszczające się światła. Są to podobno przednie lampy pociągu. Inna teoria mówi o pijanym hamulcowym, który wpadł pod pociąg i stracił głowę. Teraz jego duch błąka się z latarnią po torach i szuka swojej głowy. Osoby, które chciały zbadać to zjawisko opowiadają, że w pobliżu świateł temperatura nagle się obniża. Sprzęty elektroniczne zaczynają szwankować. Świadkowie czuli też ogromny niepokój i nagle zaczynali czuć się źle. Nikomu nie udało się dotrzeć do źródła światła. W pewnym momencie ono po prostu znika.
Pociąg-widmo kursuje także na Ukrainie. Podobno przed wojną jadący na Krym pociąg wjechał do tunelu i zniknął. Wiele lat później widmo tego pociągu zaczęło regularnie kursować w okolicach Połtawy. Jeden ze świadków opowiadał, że na dworcu zobaczył tajemniczy, starodawny pociąg. Chciał do niego wsiąść, jednak kiedy dotknął klamki poraził go prąd, pociąg zaś rozpłynął się w powietrzu. Legenda głosi, że jednemu z badaczy zjawiska udało się wsiąść do tego składu i wszelki ślad po nim zaginął.
W amerykańskim mieście Statesville w sierpniu 1891 roku doszło do strasznej katastrofy kolejowej. Pociąg wykoleił się na moście i spadł w przepaść. Zginęło 30 osób. Od tamtej pory, co jakiś czas w tym miejscu wykoleja się pociąg-widmo. Świadkowie mówią, że wygląda to bardzo realnie. Słychać krzyki pasażerów, widać ludzi próbujących wydostać się z wraku. Niestety, miał tu miejsce jeszcze jeden tragiczny wypadek. Grupa badaczy zjawisk paranormalnych czekała na pociąg-widmo. Ku ich zdziwieniu nadjechał całkiem realny skład. Badacze zaczęli uciekać, jednemu z nich się to nie udało i zginął.
W kanadyjskiej miejscowości Medicine Hat tajemniczy niematerialny pociąg ostrzegał przed katastrofą kolejową. Pewnego wieczora prowadzący pociąg linii Canadian Pacific Railway zauważyli jadący na nich niezidentyfikowany pojazd. Tuż przed zderzeniem tajemniczy fantom skręcił na nieistniejący tor. Sytuacja powtórzyła się raz jeszcze. Była to zapowiedź rzeczywistej katastrofy, w której zginęli ci sami maszyniści, którzy wcześniej widzieli pociąg-widmo.
W Polsce również widywane są widmowe pociągi. Najczęściej pochodzą one z czasów I lub II wojny światowej i przewożą niemieckich żołnierzy. Słychać z nich wojskowe piosenki. Często pojawiają się w miejscach, w których od dawna nie ma torów. Kiedy ktoś próbuje do nich podejść, fantomy znikają.
Wiele legend krąży wokół widm pociągów jadących do obozów koncentracyjnych, szczególnie do Auschwitz. Świadkowie, którzy je widzieli opowiadają o dochodzących z nich jękach i krzykach.
Duchy pojawiają się także w realnych pociągach. Przykładem może być podróżujący z Carlisie do Londynu duch ubranej na czarno kobiety z woalką na twarzy. Pracownicy londyńskiego metra opowiadają o duchu kobiety, która zawsze pojawia się w tym samym miejscu i wygląda, jakby na kogoś czekała. Tam też pojawia się płaczący duch zamordowanej przez macochę Anne Naylor. W moskiewskim metrze kilkakrotnie zgłaszano pojawiajace się w pociągach i na stacjach zjawy. Na torach pojawiał się duch mężczyzny w starodawnym stroju. Pasażerowie opowiadali również o sytuacjach, kiedy w pociągach gasło światło, a po zapaleniu za oknami widzieli sceny z przeszłości.
Skąd się biorą pociagi-widma? Teorii jest wiele. Być może są to przesunięcia w czasie, a może to fantomowo odtwarzana przeszłość. Z pewnością jest to zjawisko fascynujące. Do tej pory nikomu nie udało się go wyjaśnić. Jest to wielkie wyzwanie dla badaczy zjawisk paranormalnych. A dopóki zagadka nie zostanie wyjaśniona, tajemnicze pociągi stanowią interesującą część legend miejskich.</field>
  </doc>
  <doc>
    <field name="id">167</field>
    <field name="title">poczuc-i-zrozumiec-przyszlosc</field>
    <field name="datawydarzenia">1984 r, 2010 r, 1967 r</field>
    <field name="miejsce">w Vancouver, w Kanadzie, na You</field>
    <field name="description">Jak to jest, kiedy widzimy, że nasze wyobrażenia w pewnej chwili stają się prawdą i nic już nie jest takie, jakie było wcześniej? Sławny amerykański pisarz science fiction William Gibson ponad trzydzieści lat temu przewidział istnienie wirtualnej rzeczywistości i wynalazł "cyberprzestrzeń" - nowy, obcy świat istniejący między dwoma gniazdkami telefonicznymi. Czy literatura sf ma proroczą moc?
Nikt nie wpadłby na to, że William Gibson może mieć już 65 lat. Zbyt młoda i ciekawa świata jest wciąż jego literatura. W swoich dziesięciu powieściach autor, który mieszka dziś w Vancouver, od wczesnych lat osiemdziesiątych opisywał i towarzyszył powstawaniu cyfrowego świata. Począwszy od przełomowego "Neuromancera" z 1984 roku, w którym opowiada o życiu punków w cyberprzestrzeni, aż po "Zero History" z 2010 roku, gdzie przedstawia śledzony przez drony Londyn. Jego najnowsza książka nosi tytuł "Distrust that Particular Flavor" i jest zbiorem esejów z ostatnich dziesięciu lat. Ich tematem jest moda, kolekcjonowanie mechanicznych zegarków, wirtualne światy oraz Japonia.
Z pisarzem rozmawiamy w chińskiej restauracji w Vancouver. Gibson jest jej stałym gościem, siada przeważnie przy oknie i obserwuje ludzi na ulicy.
Der Spiegel: Na początku lat osiemdziesiątych stworzył pan na potrzeby swoich opowiadań "cyberprzestrzeń". W swojej najnowszej książce odmawia pan jednak literaturze science fiction cech wizjonerskich. Dlaczego?
Bo prawie nic z rzeczy, jakie prorokowały owe powieści, nie spełniło się. Właściwie nigdy nie mieliśmy racji.
Ale z cyberprzestrzenią pan trafił, pojęcie to jest aktualne do dziś.
Czysty przypadek. Stworzyłem po prostu słowo, za którym nie stała żadna koncepcja. Potrzebowałem miejsca akcji dla historii, jaką chciałem napisać. Nie miała to być żadna postapokaliptyczna ziemia niczyja ani statek kosmiczny - to były wówczas dwa miejsca, w jakich rozgrywały się powieści science fiction.
Jak wpadł pan na pomysł, żeby była to akurat wirtualna przestrzeń między dwoma gniazdkami telefonicznymi?
Miałem dwa przeżycia. Byłem wtedy parę razy w salonie gier i rzuciła mi się w oczy fizyczna intensywność, z jaką młodzi ludzie grają przy swoich konsolach. Miałem wrażenie, że chcą się wręcz stopić z tymi maszynami, jakby za owymi ekranami coś się kryło. Mniej więcej w tym samym czasie pojawiły się pierwsze komputery do domowego użytku, poprzedzające późniejsze pecety. Pomyślałem, że gdyby je ze sobą połączyć, ludzie musieliby grać razem. A kolejną myślą było: może powstanie kiedyś taka wspólna przestrzeń, podobna do tej, o jakiej marzą te dzieciaki w salonie gier.
I to była właśnie cyberprzestrzeń.
Wymyśliłem to określenie w podobny sposób, jak dzisiaj wymyśla się nazwę dla nowego produktu. Puste słowo, znak handlowy. Wielu moich czytelników miało ogromne trudności ze zrozumieniem, co właściwie mam przez to na myśli. Uważali, że ma to coś wspólnego z poszerzaniem własnej świadomości.
Przewidział pan to, co miało wydarzyć się w przyszłości.
Byłoby wspaniale. Wprowadziłem wówczas w obieg słowo, które wywołało spory zamęt. Wielu ludzi uznało, że banki trzymają nasze pieniądze gdzieś w cyberprzestrzeni. Albo że tam właśnie znajduje się rynek akcji.
Czy pańskim zdaniem to określenie jest nadal przydatne?
Mam wrażenie, że ono właśnie znika z obiegu. I całkiem słusznie. Bo skoro cała nasza planeta jest objęta systemem GPS, to cyberprzestrzenią jest wszystko i pojęcie to traci jakąkolwiek ostrość.
To znaczy, że w którymś momencie może być znowu równie trudno, jak przed trzydziestu laty, zrozumieć, co miał pan na myśli?
Poszedłbym jeszcze dalej - uważam, że wielu dzisiejszym dzieciom z wielkim trudem przyjdzie pojąć, co mieliśmy na myśli, używając określenia "komputer".
Co pan ma teraz na myśli?
Dla nas komputer to urządzenie umieszczone skrzynce i zaopatrzone w klawiaturę. Z nim się wychowaliśmy, uczyliśmy się o pecetach i o tym, jak się z nimi obchodzić. Ale czy na przykład smartfon to jeszcze komputer? Wkrótce na świecie będą już wyłącznie maszyny, które mają go za podstawę. Lodówki zaczną nas informować, że skończyło się mleko, poszczególne urządzenia będą się ze sobą komunikować. Dla kogoś, kto wzrastał w takim świecie, "czysty komputer" będzie czymś zupełnie niewyobrażalnym.
W jednej ze swoich wczesnych powieści przedstawia pan samochód bez kierowcy, co wówczas było jeszcze fantazją z dziedziny science fiction, a obecnie już za parę lat może stać się rzeczywistością.
To był tylko żart! Wtedy, na początku lat osiemdziesiątych, żaden najbardziej prostacki stereotyp science fiction nie wydawał mi się równie niewyobrażalny, co auto jeżdżące bez kierowcy.
Wkrótce zobaczy je pan zapewne na własne oczy.
To będzie interesujące, pierwszy raz móc zasnąć na autostradzie. Albo usłyszeć od żony: "Kochanie, dzieci zostały porwane, w drodze do szkoły jakiś haker dostał się do programu sterującego w naszym bmw!".
Pana powieści z biegiem czasu coraz bardziej zbliżają się do teraźniejszości. Ostatnia trylogia cofa się nawet o rok w przeszłość. Czy przyszłość już pana dogoniła?
Na początku obecnego stulecia teraźniejszość wydawała mi się tak dziwna i nieprzejrzysta, że trudno mi było wyobrazić sobie przyszłość. Chciałem spróbować zrozumieć tę nową rzeczywistość. Co dokładnie oznacza digitalizacja dla zachodniego świata? Dlaczego produkujemy coraz mniej? Jak to się dzieje, że sam produkt jest mniej ważny niż wprowadzenie go na rynek? W międzyczasie zacząłem już rozumieć i czuć przyszłość. Siedzę właśnie nad opowiadaniami, których akcja dzieje się w latach siedemdziesiątych i osiemdziesiątych obecnego wieku.
Gdy w owej przyszłości ludzie rozmawiają ze sobą, ich pole widzenia stale na przykład wypełnia się ikonkami i tekstem z informacjami przetwarzanymi w tle. Ci ludzie są ze sobą połączeni siecią, choć na zewnątrz nie daje się tego zauważyć. Mogą sobie wygooglować to, co mówią im inni, jeszcze w trakcie trwania rozmowy. Można to naturalnie wytłumaczyć, wszystko ma swoją logikę, ale w przypadku science fiction zawsze bardzo ważne jest, by wszystko pozostało do pewnego stopnia niezrozumiałe.
Czy uważa pan owe perspektywy za przerażające?
W pewien sposób tak. "Miasto zmienia się szybciej niż ludzkie serce" - powiedział kiedyś Charles Baudelaire. Oczywiście chcielibyśmy czasami wyjść na ulicę i stwierdzić, że wszystko jest takie samo, jak zawsze. Właśnie dlatego, że nic już nie jest takie, jakie było dawniej.
Wychowywał się pan w południowych stanach USA i uciekając przed wojną wietnamską, znalazł się pan w Kanadzie. Subkultury i kultury alternatywne były dla pana zawsze bardzo ważne. Czy można sobie wyobrazić punkowca ze smartfonem?
Punk był prawdopodobnie ostatnią kontrkulturą pracyfrową. Nie było wtedy jeszcze stron internetowych, pobierania plików, elektronicznego przetwarzania danych. Punk nie mógł się rozpowszechniać z prędkością światła, jak dziś zjawiska kulturowe pędzą wokół kuli ziemskiej. Musiał się rozwijać lokalnie. Być może właśnie dzięki temu był w stanie pokazać taką siłę.
A jak jest dzisiaj?
Nie wiem, czy dziś jeszcze możliwe jest istnienie subkultur tego typu. Być może one gdzieś są, tylko ja nic o tym nie wiem. Ale poszukiwanie tego, co nowe, bardzo się obecnie sprofesjonalizowało, wszystko natychmiast pojawia się na YouTube. Ten południowokoreański raper Psy swoją piosenką "Gangnam Style" w zeszłym roku w ciągu zaledwie kilku tygodni podbił świat. Dawniej pieśń mogła być fanfarą zapowiadającą nowy ruch subkulturowy, dzisiaj jest to po prostu novelty song. I w którymś momencie będzie znał ją już każdy na całym świecie.
To strata?
Przed kilkoma miesiącami przeżyłem coś w rodzaju podróży w czasie. Byłem w sklepie z żywnością ekologiczną w Vancouver, mieszczącym się przy ulicy, gdzie pod koniec lat sześćdziesiątych mieszkali pierwsi hipisi. Był wieczór, krótko przed świętami Bożego Narodzenia. Musiałem zrobić zakupy, stanąłem przed kasą, żeby zapłacić potwornie dużo pieniędzy za kilka prawidłowo wytworzonych artykułów spożywczych. Wokół mnie było mnóstwo ludzi w wieku około trzydziestki, młodych i dobrze wykształconych, którzy również robili tu zakupy. Przez małą chwilę spojrzałem na ten sklep oczami hipisa z 1967 roku. A więc ja przed prawie półwieczem tak samo patrzyłem w przyszłość i myślałem: zwyciężyliśmy! Jacy piękni są wszyscy ci ludzie!
To nie jest niestety takie proste. Jasne, z jednej strony wszystko, co widać w tym dzisiejszym sklepie ekologicznym, ciuchy klientów, samo jedzenie, muzyka, jest w jakiś sposób zdobyczą i wynikiem przewrotów z tamtego okresu. Ale to tylko połowa prawdy. Bo w jaki sposób ludzie, którzy stoją tu w kolejce, zarabiają swoje pieniądze? Tworzą gry wideo albo programy dla koncernów ubezpieczeniowych. To oczywiście nie ma już absolutnie nic wspólnego z ideami, o jakie walczyli ówcześni hipisi.
Jest pan bardzo ostrożny, gdy chodzi o nowinki techniczne. Nie ma pan smartfona i dość późno zdecydował się pan na korzystanie z poczty elektronicznej.
Staram się nigdy nie być pierwszy, jeśli to tylko możliwe.
Dlaczego?
Bo potrzebuję dystansu, żeby zrozumieć nowe technologie. Kiedy pierwsi ludzie kupują sobie smartfony, obserwuję, jak sobie z nimi radzą. Gdybym sam go miał, byłoby to już całkiem niemożliwe.
W wielu pańskich powieściach pojawia się motyw Japonii, często pisze pan o Tokio jako o mieście przyszłości. Co tak bardzo fascynuje pana w japońskiej kulturze?
Nie znam drugiego kraju, który byłby tak bardzo pochłonięty nowościami technicznymi. Stamtąd przyszedł walkman, tam widziałem pierwszych ludzi paradujących publicznie z telefonami komórkowymi. Dobrze pamiętam swoje zdumienie, jak bardzo owe urządzenia zmieniły wieczorne wyjścia - nagle wszyscy zaczęli umawiać się, nie precyzując dokładnie czasu ani miejsca, bo dzięki nowym mobilnym telefonom mogli swobodnie przemieszczać się przez bary i restauracje. Psychogeografia miasta w jednej chwili zupełnie się zmieniła.
Dlaczego to wydarzyło się akurat tam?
Japonia jako pierwszy kraj azjatycki przeszła proces uprzemysłowienia. W szaleńczym tempie zaimportowała pod koniec XIX wieku industrializację z Europy - wraz z całym nieodłącznym przy tym kulturowym stresem. Potem zindustrializowała armię i próbowała podbić Azję, powodując straszliwe straty w ludziach. A potem przyszły czasy powojenne i towarzyszący im wyścig o to, kto będzie pierwszy. Żaden kraj nie radził sobie lepiej z szokiem, jaki zawsze przynosi nam przyszłość.
Czy dziwi pana jeszcze to, co oferują nam dziś nowe technologie?
Czasami. Pamiętam, jak po raz pierwszy zobaczyłem walkman. Leżał w oknie wystawowym. Wszedłem do środka i zapytałem: co to takiego? Nowe urządzenie kosztowało 300 dolarów, było to dla mnie dużo pieniędzy, mimo to natychmiast go kupiłem. Możliwość chodzenia po mieście i słuchania muzyki dosłownie odmieniła moje życie.
A jak jest dzisiaj?
Kilka miesięcy temu dostałem nowy komputer, MacBook Air. Przez chwilę miałem podobne uczucie, jak wówczas. Ale potem pomyślałem tylko: wow, ależ jest cieniutki!</field>
  </doc>
  <doc>
    <field name="id">168</field>
    <field name="title">polacy-porwani-przez-ufo</field>
    <field name="datawydarzenia">1954 r, 1986 r, w 1995</field>
    <field name="miejsce">w Polsce, w Dolnośląskim Ośrodku</field>
    <field name="description">Czy kosmici rzeczywiście uprowadzają ludzi? Okazuje się, że ofiary "abdukcji" żyją wśród nas. Przypadki spod Głuchołazów, Wolsztyna czy Węgierskiej Górki udowadniają, że tuż obok mogą dziać się rzeczy, których do końca nie rozumiemy. Ludzie, którzy tego doświadczyli często przeżywają silną traumę. W strzępkach wspomnień powracają do nich sceny bolesnych zabiegów, jasnych i zimnych pomieszczeń oraz wielkich oczu porywaczy…
Sprawa wcale nie jest błaha. Dr John E. Mack (1929-2004) - psycholog z Harvardu, który zajmował się badaniami nad syndromem "uprowadzenia przez obcych" twierdził, że nie ma powodów, by powątpiewać w jego istnienie. Choć swoimi opiniami wywołał konsternację w środowisku akademickim, Mack twierdził, że osoby, które o tym mówiły, nie wykazywały zaburzeń psychicznych, ale cierpiały na głęboką traumę spowodowaną dziwnymi doświadczeniami.
W USA organizowane są nawet specjalne grupy wsparcia dla osób twierdzących, że zostały porwane przez kosmitów. A jak jest w Polsce? Okazuje się, że ofiary "abdukcji" lub "wzięć" - bo tak w terminologii ufologicznej określa się to zjawisko - żyją wśród nas, choć nie mówią głośno i otwarcie o swoich przeżyciach. Istnieje szereg niezwykle ciekawych relacji ludzi, którzy uważają, że wbrew swej woli zostali uprowadzeni, a następnie "przebadani" przez dziwne istoty. Niektóre z tych opowieści szokują…
Wzięci nad rzeką
Choć wydawać by się mogło, że "porwania przez obcych" to współczesny fenomen, relacje na ten temat pochodzą już z czasów powojennych. Jeden z ciekawszych incydentów stał się udziałem Tadeusza Kujdy, który opisał swoje przeżycie w długim liście do magazynu "Nieznany Świat". Jak twierdzi, wszystko wydarzyło się na początku lat 50. w okolicach Głuchołazów (opolskie) na granicy polsko-czechosłowackiej, kiedy z dwoma kolegami siedział przy ognisku. Nagle zauważyli czerwonawą kulę, która po pewnym czasie zawisła w odległości 15 metrów od nich, tuż nad rzeką Biała.
"Miała czerwono-pomarańczową barwę, ale niejednolitą. Oba te kolory jakby mieszały się ze sobą, natomiast na krawędzi obiektu znajdował się pierścień szerokości mniej więcej metra, na którym - na całym jego obwodzie - widniały elementy przypominające kawałki zrolowanego dywanu uformowane z jakichś jasnych oparów czy też ‘zakrzywionych warstw światła’. Były to krótkie odcinki pozostające w ciągłym ruchu" - pisał pan Tadeusz o widzianym UFO.
Nastoletni chłopcy obserwowali zjawisko przez chwilę, jednak potem poczuli nienaturalne i potęgujące się przerażenie. Pan Kujda wspomina, że rzucili się do panicznej ucieczki. Jego koledzy byli tak przestraszeni, że bali się wracać do domów i nocowali u niego. Kilka dni później chłopiec odkrył na nodze dziwną "narośl": "Była uformowana jakby z twardej gumy i miała oba końce obłe" - twierdził.
Po spotkaniu z UFO czuł się źle i męczyło go dziwne "mrowienie". Wkrótce zaczęły wracać do niego strzępki wspomnień związanych z tym, co wydarzyło się nad rzeką, a co w jakiś sposób zostało wymazane z jego pamięci: "Widziałem zawsze ten sam obraz: jest ciemno, wokół jakieś wysokie zarośla czy trzciny. Towarzyszy temu jakiś potworny szum. Widzę, jak w moim kierunku idzie jakaś postać, dostrzegam zarysy sylwetki. Ta postać coś do mnie krzyczy. Boję się jej" - wspominał.
Zagubiony czas i implanty
Choć pan Tadeusz nie poddał się terapii hipnotycznej mającej odblokować wspomnienia z dzieciństwa, wiele ofiar abdukcji próbowało jej, by znaleźć odpowiedź na pytanie, co tak naprawdę zaszło. Tak jak w przypadku spod Głuchołazów, inni uprowadzeni przez UFO również odkrywali na ciele rany i blizny - ślady zabiegów przeprowadzonych przez zagadkowych porywaczy. Niektórym zostawały pod skórą dziwne obiekty, tzw. implanty.
- Przypadkom abdukcji towarzyszy zwykle obserwacja obiektu UFO. Często pojawia się też zjawisko utraty pamięci w czasie kontaktu. Na ciałach ofiar pojawiają się tajemnicze ślady, a na zdjęciach rentgenowskich widać dziwne przedmioty wewnątrz ciała - mówi Arkadiusz Kocik - ufolog z Warmińsko-Mazurskiej Grupy Ufologicznej.
Mimo że u większości porwanych występuje zjawisko tzw. zgubionego czasu (ang. missing time) - czyli amnezji związanej z przebiegiem porwania, w ich pamięci pojawiają się strzępki świadomych wspomnień, w których często przewijają się jasne surowe wnętrza, wątłe wielkookie istoty oraz pamięć o potwornym bólu doznawanym podczas procedur przypominających operacje lub biopsje. Z tego powodu wielu uprowadzonych cierpi na stany lękowe, boi się ciemności i sal szpitalnych.
Pani E. W. również pamiętała dziwne zdarzenie z dzieciństwa. Mówiła, że latem 1954 r. w okolicach Węgierskiej Górki (śląskie) bawiła się w lesie z rówieśnikami. Kiedy oddaliła się od grupy, niespodziewanie dostrzegła silne światło bijące z okolicznej polany. Jak się okazało, emitował je sporych rozmiarów "pojazd" w kształcie walca, który zawisł jakieś 1,5 metra nad ziemią. Nie wiedzieć czemu, dziewczynka zaczęła iść w jego stronę. Jak mówi, nie czuła strachu, a jej kroki były jakby "mechaniczne".
Kiedy weszła do środka po wysuniętych schodkach, zobaczyła jasne pomieszczenie i dziwną istotę: "Miała białą skórę na twarzy oraz podobne do naszych, ale nieco większe i lekko zwężone ku skroni oczy. Ubrana była w szczelnie opinający ciało kombinezon zakrywający - z wyjątkiem twarzy - całą głowę" - pisał zajmujący się tym przypadkiem ufolog Bronisław Rzepecki. Wkrótce E. W. usłyszała w głowie "komendę", że musi się zatrzymać. Nim straciła przytomność zauważyła, że wewnątrz pojazdu znajdują się dziwne "panele", przy których stały inne, nieco inaczej ubrane istoty.
Abdukcja Zofii Namlik - czyli wzięcie na grzybach
- Uprowadzenia można nazwać jedną z największych zagadek psychiatrii - mówi Damian Trela - dolnośląski ufolog, autor bloga "Czas Tajemnic". - Relacje osób, które twierdzą, że były uprowadzone są zwykle spójne, a u świadków nie stwierdza się zaburzeń psychicznych. Choć takie przypadki są rzadkością, stanowią wielkie wyzwanie dla nauki.
Do najdziwaczniejszych i wywołujących przerażenie abdukcji należy przypadek z udziałem Zofii Namlik, do którego doszło w październiku 1986 r. w lesie pod Wolsztynem (wielkopolskie), gdzie kobieta wybrała się z mężem na grzyby. Uwagę pary przykuł nagle dziwny dźwięk podobny do odgłosów piły motorowej, ale początkowo nie przywiązali do tego uwagi. Gdy małżonkowie rozeszli się po lesie, chwilę później pani Zofia zobaczyła przed sobą dziwną postać ubraną na szaro. Gdy ta się zbliżyła, kobieta zamarła.
Według jej relacji obcy miał smoliście czarne, przeraźliwe oczy. Kiedy istota znalazła się bliżej, uniosła ręce, a na przegubach jej dłoni pani Zofia zobaczyła pulsujące czarne "koła", które, jak mówiła, wywierały na nią hipnotyczny wpływ. Kobieta nie mogła się ruszyć i resztką sił wykrzyczała do męża: "Ratuj mnie!". Kiedy ten przybiegł, zobaczył jedynie oddalającą się dziwną postać…
Incydent pod Wolsztynem był w zasadzie początkiem sprawy pani Namlik. Jak relacjonowała ona ufologom, ofiarą abdukcji padała jeszcze kilkakrotnie. Dziwne rzeczy działy się też w jej otoczeniu - elektroniczne urządzenia "wariowały", a ona sama odbierała telepatyczne komunikaty. Najciekawsze było jednak to, co znaleziono w jej głowie. Czując się źle kobieta została w 1995 r. skierowana na badania w Dolnośląskim Ośrodku Tomografii Komputerowej we Wrocławiu, gdzie w jej mózgu wykryto dziwne "ciało obce" umiejscowione tak, że powinno to grozić poważnymi konsekwencjami, ze śmiercią włącznie. Implanty wszczepiane podczas abdukcji znajdowano także w ciałach innych polskich uprowadzonych.
- Jakieś osiem lat temu nasza organizacja była w kontakcie z lekarzem-chirurgiem pracującym w jednym ze szpitali we Wrocławiu - mówi Damian Trela. - Rzekomo udało mu się kilka lat wcześniej, podczas operacji, przypadkowo wydobyć kobiecie dziwny implant z nogi. Obcego ciała w żaden sposób nie dało się zidentyfikować. Implantem zainteresował się ktoś ważny z Warszawy i rzecz została przekazana do stolicy. Jak to bywa w takich przypadkach, wkrótce zaginął po nim wszelki ślad.
Jednak nie wszystko, co kojarzy się z abdukcją, musi od razu nią być. Ufolodzy twierdzą, że wiele osób uznających, że zostały porwane tak naprawdę doświadcza nocnego paraliżu lub tzw. omamów hipnagogicznych - wizji, które pojawiają się przed zaśnięciem i miewają intensywny charakter. Jak dodaje Arek Kocik, także cofanie się do "utraconego czasu" poprzez hipnozę nie zawsze jest dobrym rozwiązaniem, gdyż może uwolnić podświadomie gromadzone w pamięci informacje i scenariusze, które niekoniecznie są prawdziwe.
Wszystko to sprawia, że badanie abdukcji to bardzo ciężkie zadanie. Te realne i najciekawsze przypadki, których uczestnicy posiadali świadome wspomnienia i znajdowali na sobie fizyczne dowody intruzji obcych, są wielkim wyzwaniem nie tylko dla nauki, ale też tego, co uważamy za nasz obraz rzeczywistości. Samym uprowadzonym również nie jest najłatwiej: "Niezależnie od tego, co powoduje te doznania, abdukcje są doświadczeniem głębokim i trwałym. Niektórzy uczą się z tym żyć albo zmieniają się pod ich wpływem. Często ofiary cierpią z powodu traumatycznych wspomnień lub doznań. Ich następstwem są koszmary i zaburzenia senne. W sferze psychologicznej czują się inni…" - pisał dr Mack.
____________________________
Cytaty pochodzą m.in. z:
Nieznany Świat, nr 8/2013 (272), s. 32-34.
Rzepecki B., Bliskie spotkania z UFO w Polsce, Tarnów 1995.</field>
  </doc>
  <doc>
    <field name="id">169</field>
    <field name="title">polaczone-dusze-czy-tylko-u-blizniat</field>
    <field name="datawydarzenia"></field>
    <field name="miejsce"></field>
    <field name="description">Twierdziła, że coś ją dusiło, czuła, że jej serce przestaje bić. Wreszcie wyrwała się z objęć tej makabry. Była spocona, wyczerpana, a na ciele miała liczne zadrapania.
Bliźnięta były i są przedmiotem zainteresowania czy wręcz fascynacji. Mimo postępu nauki i medycyny patrzymy zdumieni, kiedy w naszą stronę biegną dwa identyczne maluchy.
Fizycznie są dosłownie nie do odróżnienia. Jest to bez dwóch zdań związek nie tylko cielesny, ale też duchowy. Tajemnicza nić, która łączy umysły i dusze. Bliźnięta potrafią stworzyć własny język albo porozumiewać się bez słów. Jeśli jedno jest w niebezpieczeństwie, drugie to po prostu wie. Poznałam w pracy panią, która miała bliźniaczą siostrę i opowiadała mi, że kiedy jej bliźniaczka zaczęła rodzić swoje pierwsze dziecko, ją z domu rodziców zabrało pogotowie z bólami podbrzusza, które trwały praktycznie całą noc. Ustały dokładnie w czasie, kiedy siostra urodziła. Takich przypadków jest mnóstwo i nie ma w tym żadnej sensacji. Opiszę jeszcze jeden, ponieważ wydaje mi się ciekawy.
Teść mojej koleżanki ma brata bliźniaka, który mieszka na południu Niemiec. Obaj panowie lubią majsterkować. KIedy teść pomagał im w remoncie, doszło do wypadku. Pracował z pistoletem do gwoździ i jednego wstrzelił sobie centralnie w dłoń. W tym czasie jego brat odczuł silny, wręcz paraliżujący ból w tej samej dłoni i również znalazł się w szpitalu. Zrobiono wiele badań, które nic nie wykazały. Sprawa wyjaśniła się, kiedy żony bliźniaków porozumiały się ze sobą.
Dla mnie nie mniej interesujące jest zjawisko bliźniaczych dusz, czyli osób blisko lub wcale niespokrewnionych, które również doświadczają szczególnej więzi. Oczywiście, jeśli wierzymy w wędrówkę dusz, to jasne jest, że bliźniacze dusze mogły dzielić ze sobą niejedno życie. Mało tego, mogą żyć w różnych relacjach, na przykład matka - dziecko, dwie przyjaciółki itd. Trwa to zapewne tak długo, aż oczyszczą powiązania karmiczne i odrobiwszy potrzebną lekcję będą mogły pójść dalej własną drogą. Chciałabym przedstawić pewną historię, którą można wytłumaczyć jedynie w kontekście bliźniaczych dusz. Innego rozwiązania nie znajduję.
Pani Gosia miała kuzynkę Elżbietę, z którą przyjaźniła się od dzieciństwa. Ich drogi rozeszły się w dorosłym życiu, kiedy Elżbieta wyjechała razem z rodziną do Niemiec. Niemniej często do siebie dzwoniły i sporadycznie odwiedzały. Ta odległość nie miała dla nich znaczenia, ciągle czuły to wyjątkowe, silne połączenie. Kiedy Elżbieta zachorowała, a jej chorobę zdiagnozowano, obie panie jeszcze bardziej umocniły wzajemne relacje. Elżbieta nie dopuszczała myśli, że właściwie zostało jej kilka miesięcy, miała wielką wolę życia. Bardzo schudła, a ponieważ posiadała mnóstwo ubrań, wysłałA je Gosi - nawet rozmiar odzieży nosiły ten sam. Pewnego dnia odbyły wyjątkowo długą rozmowę telefoniczną, podczas której Elżbieta wydawała się bardzo ożywiona i optymistycznie nastawiona co do swojej przyszłości. Wieczorem Gosia założyła przecudnej urody koszulę nocną otrzymaną od przyjaciółki i spokojnie położyła się spać. Zaczęła śnić koszmarny sen, powiedziała później, że walczyła w nim o swoje życie. Owszem, budziła się na chwilĘ, ale zasypiała ponownie. Twierdziła, że coś ją dusiło, czuła, że jej serce przestaje bić. Wreszcie wyrwała się z objęć tej makabry. Była spocona, wyczerpana, a na ciele miała liczne zadrapania. Te można jeszcze wyjaśnić bezwiednym samouszkodzeniem. Obie nie potrafimy rozwikłać zagadkowych obrażeń na plecach. Wyglądały, jakby ktoś podrapał Panią Gosię obiema rękoma. Ślady były równe, głębokie i bolesne. Koszula i pościel nie miały ostrych obszyć ani guzików.
Tej samej nocy jej przyjaciółka zmarła. W pewnym sensie Pani Gosia towarzyszyła jej w agonii, a na pewno współodczuwała ten stan. Pod rozwagę należy przyjąć: czy fakt, że miała na sobie odzież należącą wcześniej do Elżbiety mógł spotęgować opisane doznania?
Interesujące, że na miejscu przy Elżbiecie byli jej najbliżsi, którzy widząc, jak gaśnie, mieli większą świadomość sytuacji i mogli spodziewać się najgorszego. Kiedy zaczęła umierać spali spokojnie. ponad tysiąc kilometrów dalej ktoś inny był blisko.
Jak się okazuje, dla duszy czas i przestrzeń nie mają znaczenia, liczą się zupełnie inne kryteria.
Źródło: biuro-duchow.blog.onet.pl</field>
  </doc>
  <doc>
    <field name="id">170</field>
    <field name="title">polscy-policjanci-kontra-ufo</field>
    <field name="datawydarzenia">1997 r, 8 stycznia, 2013 r, 1978 r</field>
    <field name="miejsce">w Opolskiem, w Polsce</field>
    <field name="description">Bywa, że podczas nocnych patroli policjanci napotykają na coś, czego nie umieją wyjaśnić ani sobie, ani zwierzchnikom. Przykładowo, w styczniu ub. roku para funkcjonariuszy widziała w Opolskiem "latający talerz". Ich relacja wywołała konsternację wśród przełożonych. Nie był to odosobniony przypadek, choć policjanci mówią o takich sprawach niechętnie. Jakie inne dziwne rzeczy zdarza im się widzieć na służbie?
Obok codziennych obowiązków i spraw: wypadków, napadów i rozbojów, niektórym policjantom przychodzi mierzyć się z problemami dużo trudniejszymi. Chodzi o zjawiska określane jako "niewyjaśnione". Stanowi to ich tajemnicę zawodową. Funkcjonariusze nie mówią o tym głośno w obawie o reakcje przełożonych i kolegów, ale przede wszystkim dlatego, że nie uczy się ich, jak postępować w przypadku spotkania z… UFO.
Niektórzy łamią jednak zmowę milczenia i opowiadają o tym, co przeżyli.
"Tańczące kule"
Było wczesne lato 1997 r. Dwaj funkcjonariusze, B.M. i G.Ż. od oficera dyżurnego otrzymali pilne zgłoszenie o niebezpiecznym mężczyźnie. Na miejsce ruszyli na sygnale, przerywając na chwilę podróż pod wsią Daniec (pow. opolski).
- Kolega kierował i tuż przed samą miejscowością zatrzymał się w polach ze względu na pilną potrzebę, którą musiał załatwić. Powód banalny, ale czysto ludzki - relacjonuje G.Ż. - Wyszedłem od strony pasażera, by "rozprostować" na chwilę kości. W tej samej chwili zobaczyłem to "coś" i usłyszałem krzyk kolegi.
B.M. krzyczał: "UFO!". Jakieś 300 metrów dalej, nad polem, w powietrzu latały dwie kule:
- Wszystkie racjonalne wyjaśnienia odpadały - kontynuuje G.Ż. - Latały z zawrotnymi prędkościami, to przyspieszały, to zwalniały. Robiły nagłe zwroty. Latały nieskoordynowanym na pozór ruchem. Byliśmy w totalnym szoku. Nagle jedna z tych kul przybliżyła się do nas na kilkanaście metrów. Ta druga latała dalej nad polem i w jednej chwili, to była niecała sekunda, jak na komendę obie odleciały!
G.Ż., który potem odszedł ze służby, określił obiekty jako "inteligentnie sterowane". Emitowały one rażące w oczy światło, choć były raczej nieduże. Przez chwilę obaj policjanci stali w polu, wpatrując się w nie i zapominając o bożym świecie.
- Miałem mnóstwo nocnych interwencji, ale czegoś takiego nigdy nie widziałem - dodaje mężczyzna. - Potem cieszyłem się jak dziecko, że wtedy nie byłem sam, bo sam bym sobie nie uwierzył. Dwóch kolegów opowiadało mi, że widzieli podobne kule nad drogą, która prowadzi w okolicach miejscowości Suchy Bór.
Zapytany, czy znał jakieś procedury reagowania na podobne incydenty, G.Ż. odpowiedział, że nie.
"Latający spodek" nad polem
Dużo bardziej enigmatyczne zdarzenie miało miejsce 8 stycznia 2013 r. w południowo-zachodniej części woj. opolskiego. Ze względu na obawy o przebieg kariery, świadkowie nie zgodzili się na ujawnienie danych osobowych ani lokalizacji macierzystej jednostki. Incydent jest unikatowy nie tylko ze względu na zaobserwowany obiekt, ale i reakcję przełożonych, którym sprawiło to nie lada kłopot.
Wszystko zaczęło się ok. 4 nad ranem, podczas powrotu pary funkcjonariuszy z interwencji w miejscowości S. Pierwszym sygnałem, że stanie się coś dziwnego był "lęk", jaki opanował towarzyszkę Pana M., który kierował radiowozem. Wkrótce oboje dostrzegli w oddali światło. Wiedząc, że nie ma tam ani stacji przekaźnikowej, ani wysokiego budynku, śledzili je wzrokiem.
Kiedy wjechali na otwarty teren, światło przybliżyło się. Stało się jasne, że to nie samolot czy księżyc. Wokół rozpościerały się lasy i pola, nad którymi obiekt rozpoczął wkrótce swój dziwny "taniec".
- Wysiedliśmy z radiowozu, żeby się temu przyjrzeć - wspomina pan M. - Z daleka było widać, że ta świetlista kula powiększała się i pomniejszała. Początkowo zrobił się z niej półokrąg, który emitował różne barwy. Po krótkiej obserwacji półokrąg znowu przeistoczył się w okrąg i zaczął się powiększać. Początkowo myśleliśmy, że światło po prostu staje się coraz większe, ale doszedłem do wniosku, że obiekt się przybliża. Kiedy kula odleciała na odległość ok. kilometra, zatrzymała się nad drzewami i wówczas było już widać zarys i kształt [znajdującego się wewnątrz] obiektu. Stał on nieruchomo. Nie było słychać żadnego odgłosu pracy silników czy śmigieł. Poruszał się bezszelestnie. Byliśmy na drodze sami. W pewnej chwili z obiektu zaczęły wylatywać mniejsze "kulki" światła, które znikały albo powracały do niego. Nagle od spodu tego statku błysnął jakby promień ze stroboskopu. Został oświetlony las i pola, mniej więcej o powierzchni takiej jak kilka boisk do piłki nożnej.
Zaskoczeni i przerażeni policjanci wycofali się do radiowozu i odjechali, ale nie był to koniec ich przygody. Obiekt podążył za nimi. Uprzedzając naturalnie rodzące się pytania należy dodać, że owszem, próbowali wykonać zdjęcia i nagrania, choć UFO utrzymywało się w odległości kilkuset metrów i na filmie widać zaledwie jasną plamę (materiał można znaleźć w internecie).
Obu młodym policjantom przeszło przez myśl, żeby powiadomić oficera dyżurnego, ale z obawy o jego reakcję i możliwe konsekwencje, zrezygnowali z tego. Bo jak powiedzieć, że widzi się "latający talerz"?
- Był to dysk z kopułką na górze - wspomina pan M., tłumacząc, że momentami z jaskrawego światła wyłaniał się "kadłub" obiektu. - Emitował silnie rażące światło koloru żółtego (czasem zmieniało barwę na pomarańczową). Od spodu było widać trzy mniejsze kule biało-niebieskie. Wyglądało mi to na jakieś "silniki", ale jak wcześniej wspomniałem, nie było słychać odgłosów.
Nie mniej ciekawy obrót zdarzenia przybrały po powrocie na komisariat:
- Informacje o tym przekazałem mojemu dyżurnemu, ale nie uwierzył i zareagował śmiechem (po prostu to zlekceważył). Stwierdził, że jestem przemęczony służbą i miałem przewidzenia. To samo tyczy się dalszych relacji na przestrzeni ja (czy koleżanka) a przełożeni. Osoby te nie dały wiary w to, co widzieliśmy. Chcieli nam wmówić, że to były balony lub ptaki - dodał M.
Policjant po zdaniu relacji przełożonemu dowiedział się, że czeka go jeszcze rozmowa z naczelnikiem. Bał się, że dziwne przeżycie może wpłynąć na ocenę jego służby, jednak wszystko rozeszło się "po kościach" (do rozmowy z naczelnikiem nie doszło). Jego spotkanie z UFO, choć nadal pełne niewiadomych, miało pozytywny oddźwięk. Gdy rozeszła się o nim wieść, do M. zaczęli zgłaszać się policjanci, którzy również "coś" widzieli.
- Pełniłem nocną zmianę - zaczyna opowieść jego kolega. - Ok. 2. w nocy, podczas patrolu w rejonie Jeziora Otmuchowskiego zobaczyłem, że nad miejscowością Sarnowice zawisły w swoistym "kluczu" światła koloru czerwonego. Było ich ok. 15. Zwróciłem na nie uwagę kolegi, z którym miałem służbę. Podczas obserwacji postanowiliśmy wycofać radiowóz w ciemniejsze miejsce, ponieważ staliśmy przed przejazdem kolejowym, który był oświetlony. Kiedy zacząłem cofać, kilka świateł nagle znikło. Pozostałe zaczęły zmieniać pozycję i oddalać się do całkowitego zniknięcia.
Milicjanci i UFO
Podobne rzeczy dotykały także funkcjonariuszy Milicji Obywatelskiej, choć i oni nie byli zbyt skorzy do dzielenia się swoimi przeżyciami. Z tego powodu w archiwach ufologów zachowało się niewiele tego typu relacji (co ciekawe, dużo więcej zgłoszeń pochodziło od pilotów wojskowych).
Jeden z najciekawszych incydentów miał miejsce w lutym 1978 r. między Ornontowicami a Chudowem (śląskie). Pełniący służbę J.M. patrolował ten obszar z psem, sprawdzając kłódki i kraty w sklepach oraz innych placówkach. W pewnym momencie jego uwagę zwróciło nietypowe zachowanie Jazgota - milicyjnego owczarka niemieckiego.
- Odruchowo spojrzałem w górę, gdyż usłyszałem jakiś odgłos. Gdy spojrzałem zauważyłem, że w pewnym oddaleniu ode mnie i na niezbyt dużej wysokości przemieszcza się olbrzymi "przedmiot", coś w rodzaju "cygara". Był to obiekt czarny na tle nieba i odniosłem wrażenie, że w jego środkowej części były "okienka", przez które ktoś patrzył na mnie! Nie był to samolot, było to wielkości samego kadłuba AN-22, ale nie miało skrzydeł. Brak było odgłosu silników. Słyszałem tylko coś w rodzaju pracy "odkurzacza na wolnych obrotach" - relacjonuje J.M.
Zaniepokojony, że być może jest świadkiem katastrofy lotniczej, milicjant pobiegł na piekarnię do Ornontowic i zadzwonił do dyżurnego z pytaniem, czy nie ma zgłoszeń o rozbitym samolocie. Reakcja była spodziewana: "Otrzymałem informację, że nie, a jak wrócę ze służby to zostanę przebadany przy pomocy ‘balonika’, bo chyba za dużo wypiłem" - wspomina.
W USA czy Wielkiej Brytanii policjanci mówiący o UFO nikogo nie dziwią. Funkcjonariusze reagują, gdy widzą niedający się rozpoznać obiekt, który może być potencjalnym zagrożeniem lub maszyną szpiegowską. W Wielkiej Brytanii istnieje nawet baza danych gromadząca informacje o obserwacjach niezidentyfikowanych obiektów dokonanych przez stróżów prawa.
Dlaczego w Polsce jest inaczej? Problemem jest nie tylko kwestia mentalności, ale przede wszystkim brak odpowiednich procedur, co ilustrują wspomniane przypadki. Policji poręczniej jest "zamieść sprawę pod dywan", niż tłumaczyć się wojsku z nietypowych alarmów. Rodzi to pytanie, czy w Polsce ktoś w ogóle interesuje się obserwacjami UFO na oficjalnym szczeblu? Choć armia milczy, wydaje się, że obok pewnych problemów nie przechodzi obojętnie. Trzeba pamiętać, że wśród zgłoszeń są takie, które sugerują, iż obiekty te mogą stanowić zagrożenie zarówno dla obywateli jak i ruchu lotniczego.
_________________________
Cytaty z relacji świadków pochodzą z archiwum autora.</field>
  </doc>
  <doc>
    <field name="id">171</field>
    <field name="title">poniemieckie-duchy</field>
    <field name="datawydarzenia"></field>
    <field name="miejsce">na Śląsku, na Niemcach</field>
    <field name="description">Opowieści o duchach są niezwykle popularne. Każdy z nas zna kogoś, kto ma znajomego, który przysięga, ze widział ducha na własne oczy. Większość tych historii to wymysły, niektóre jednak wydarzyły się faktycznie. Czy są miejsca, w których aktywność duchów jest większa? Stare budynki, cmentarze, szpitale? A co jeśli są tereny, na których takich nawiedzonych miejsc jest więcej? W Polsce opowieści dotyczą głównie starych, poniemieckich domów. Czy ziemie odzyskane są szczególnie narażone na nawiedzenia?
Kasia mówi, że nigdy nie zapomni tej nocy. Roześmiane i rozbawione wracały z siostrą z odwiedzin u znajomych. Siostry mieszkały z rodzicami w starym poniemieckim domu. Wejściowe drzwi miały specjalny stary zamek antywłamaniowy - aby je otworzyć z zewnątrz, klucz obracało się w lewo, a od wewnątrz odwrotnie. Drzwi były stare i zawsze miały trochę luzu. Miały też małą zasuwkę, która nigdy nie była używana. Kasia włożyła klucz w zamek i przekręciła. Drzwi ani drgnęły - nie miały też luzu, jakby ktoś od wewnątrz trzymał je ramieniem. Rozbawione siostry były pewne, że może kręcą kluczem w złą stronę. Jednak mimo prób drzwi pozostawały zamknięte. Nagle z domu rozległo się charakterystyczne skrzypienie drzwi wewnętrznych, a na schodach słychać było stukanie psich łap. Kiedy "pies" dobiegł na sam dół, drzwi wejściowe nagle otworzyły się same. W domu panowała cisza, domownicy spali, nawet pies drzemał spokojnie na swoim posłaniu. Siostry były przerażone - przecież obie widziały problem z otwieraniem drzwi i słyszały dźwięki dochodzące z domu.
Basia wychodziła za mąż. Na jej ślub zjechała się rodzina z całej Polski. Jakie było zdziwienie wszystkich, kiedy rano zobaczyli w rogu przedpokoju drżącego i bladego z przerażenia 18-letniego brata pana młodego. Chłopak długo dochodził do siebie. Nie chciał mówić o tym, co go spotkało. W końcu powiedział, że obudził się w nocy i poszedł do łazienki. Kiedy przechodził przez przedpokój zobaczył wysoką, ubraną na biało postać kobiety. Obecny w pomieszczeniu pies uciekł z piskiem. Już zawsze przechodząc przez przedpokój był przestraszony.
Takich opowieści o duchach jest mnóstwo. Ciekawostką w tych dwóch przypadkach jest fakt, że wydarzyły się na jednym i tym samym szczecińskim osiedlu domów jednorodzinnych. Osiedle to ma długą historię. Domy, które na nim stoją w większości są poniemieckie. Przed wojną zamieszkiwali je prawnicy, lekarze, bankierzy. Zaraz po wojnie było to bardzo niebezpieczne miejsce. Mało kto chciał tu mieszkać. Oddalone od centrum, częściowo zrujnowane budziło u pionierów Szczecina raczej obawy, niż chęć zamieszkania. Wśród mieszkańców szybko też zaczęły krążyć opowieści o duchach w ich domach.
Nie jest to jedyne miejsce na ziemiach odzyskanych, o którym krążą straszne opowieści. Z podobnymi historiami spotkać się możemy np. na Śląsku czy Pomorzu. Każda odzyskiwana ulica, kamienica czy dom okupione są krwią. Toczyły się tu walki, ale też dochodziło do samosądów i linczów na Niemcach. Wielu mieszkańców tych domów po prostu uciekło, często pozostawiając cały życiowy dobytek. Dla osób wrażliwych, obdarzonych zdolnościami mediumicznymi mieszkanie w starych kamienicach w centrum miasta jest udręką. Odgłosy walk, krzyki mordowanych, przechodzące przez mieszkanie postacie są tu codziennością. Osoby wrażliwe bardzo źle czują się w tych miejscach. Rejestrują zmiany temperatury i ogarnia je nieuzasadniony lęk. Są pokoje, w których nikt nie chce spać czy przebywać.
Mieszkańcy jednego z mieszkań w starej poniemieckiej kamienicy opowiadają o swoich przeżyciach z przerażeniem. W jednym z pokojów i oni i nocujący u nich goście widywali zgarbioną, białą postać przemieszczającą się powoli w kierunku łóżka. W mieszkaniu wyczuwało się obecność niewidzialnego psa. Ale najgorsza była łazienka - każda wyprawa do niej okupiona była strachem i nerwami. Wyczuwało się w niej wyraźną wrogość i nienawiść oraz nagłe zmiany temperatury. Najsilniej te wrażenia odbierały dzieci, które unikały łazienki i płakały na myśl, że muszą tam iść. Czy stare, poniemieckie mieszkanie było nawiedzone? Zapewne tak. Nawet jeśli nie są to duchy, to z pewnością można w tym przypadku mówić o emocjach dawnych mieszkańców.
Powodem, dla którego poniemieckie domy słyną ze swojej strasznej aury są zapewne wyrażenia z przeszłości. Oczywiste jest, że w każdym starym domu ktoś umarł. Czasem są to śmierci tragiczne czy dramatyczne. Jednak w tym przypadku chodzi o coś więcej - o dawnych mieszkańców masowo wypędzanych ze swoich siedzib. Ich uczucia - żal, wściekłość, smutek, nienawiść na stałe zatrzymały się w starych murach. To one sprawiają, że dusze dawnych mieszkańców wracają po śmierci w miejsca, które w ich odczuciu są domem, który niesprawiedliwie musieli opuścić. Te złe emocje mogą wpływać na energetykę pomieszczeń.
A jak sobie poradzić z tymi zjawiskami? Warto ocenić, na ile przeszkadza nam obca obecność w domu. Czy jest ona dla nas obojętna czy też czujemy strach lub mamy złe samopoczucie? Jeśli obecność duchów i energii jest w naszej ocenie negatywna, to bardzo ważne jest energetyczne oczyszczenie swojej przestrzeni życiowej. Można to zrobić za pomocą ziół czy medytacji. Jeśli to nie pomoże, być może będziemy zmuszeni zwrócić się o pomoc do specjalisty – świeckiej osoby zajmującej się duchami lub do księdza.</field>
  </doc>
  <doc>
    <field name="id">172</field>
    <field name="title">potega-samouzdrawiania</field>
    <field name="datawydarzenia"></field>
    <field name="miejsce"></field>
    <field name="description">"Większości z nas nieobce są problemy zdrowotne, choroby i ból, chociaż oczywiście wolelibyśmy nigdy ich nie doświadczać. Chcielibyśmy cieszyć się życiem wolnym od dolegliwości, mieć mnóstwo energii i zawsze świetne samopoczucie. Czy to możliwe? Czy warto próbować zmienić swoje życie? Czy nie jest na to za późno? Tak, to możliwe i... wcale nie jest za późno".
Zanim jeszcze narodziła się współczesna medycyna z lekami tworzonymi w laboratorium i zabiegami przy użyciu skalpela czy lasera, ludzie byli w stanie leczyć się na inne sposoby - ziołami, ale też po prostu... innym stylem życia. Dzięki temu, często bezwiednie, potrafili aktywować w swoim ciele procesy, które pomagały im pokonać choroby. Dziś samouzdrawianie, poparte już obszerną teorią oraz badaniami naukowymi wraca do łask i staje się coraz bardziej popularne.
Na czym polega? W zasadzie na bardzo prostych zasadach dotyczących odżywiania, dbania o ciało i duszę. Nie jest czasochłonne, nie wymaga też wielkich nakładów finansowych. Co więcej, jak pisze w swojej książce "Potęga samouzdrawiania. Jak wykorzystać swój leczniczy potencjał" dr Fabrizio Mancini, na umiejętności tej można wręcz zaoszczędzić!
Jak zacząć? Najlepiej od lektury dobrego podręcznika. "Potęga samouzdrawiania" nada się w sam raz. Zwłaszcza, że zawiera w sobie specjalny program: "Dwadzieścia jeden dni do samouzdrawiania", opierający się na propozycjach posiłków, suplementów, ćwiczeń i mantr. Prosto, miło i przyjemnie. Może warto spróbować?
Potęga samouzdrawiania - dr Fabrizio Mancini
Wydawnictwo Studio Astropsychologii</field>
  </doc>
  <doc>
    <field name="id">173</field>
    <field name="title">poveglia-wloska-wyspa-strachu</field>
    <field name="datawydarzenia">w 1814, w 1922</field>
    <field name="miejsce"></field>
    <field name="description">Położona między Wenecją a Lido wysepka Poveglia cieszy się bardzo złą sławą. To na niej przetrzymywani byli chorzy na dżumę, mieścił się tu również zakład dla obłąkanych. Dziś trudno nawet dopłynąć w jej okolice, bo nikt z miejscowych nie chce podjąć się takiej wyprawy. Podobno na wyspie straszy.
Niewielka wyspa zlokalizowana na weneckiej lagunie uważana jest za mroczne i nieprzyjemne miejsce już od XIV wieku, kiedy to we Włoszech wybuchła epidemia "czarnej śmierci". Dżuma zbierała swoje żniwo tak szybko, że władze Wenecji nie były w stanie nadążyć z usuwaniem ciał ludzi, którzy umarli w wyniku choroby. Nie było też zresztą gdzie ich grzebać - ofiary liczono w dziesiątkach tysięcy. By zlikwidować problem rozkładających się zwłok na ulicach miasta postanowiono, że zarówno zmarłych, jak i zarażonych dżumą wywodzić się będzie na znajdującą się w pobliżu wyspę - Poveglię. Osoby pozozstawione na wyspie nie mogły już liczyć na ratunek czy choćby pomoc medyczną. Było to miejsce, w którym czekano już tylko na śmierć. Co więcej, konaniu towarzyszył też widok zmarłych, których w większości nie chowano nawet do grobów.
Wielu Wenecjan twierdzi, że dusze zmarłych na dżumę w wyniku doczesnego cierpienia oraz braku należytego pochówku nie zaznały spokoju i pozostały na wyspie, czyniąc ją jednym z najbardziej nawiedzonych miejsc we Włoszech.
Na tym jednak mroczna historia Poveglii wcale się nie kończy. Minęły wieki od epidemii dżumy, po ciałach udręczonych ofiar pozostały tylko stosy kości, a wyspa pozostawała niezamieszkana. Na przestrzeni lat pełniła funkcję przystani, w której zatrzymywały się statki eksportujące towary, jednak po kilku przypadkach chorób wybuchających na pokładzie zaniechano postojów w obrębie Poveglii. W czasach napoleońskich na wyspie mieścił się z kolei lazaret, zamknięty ostatecznie w 1814 roku.
Minęło kolejne stulecie, podczas którego Poveglia nie była zamieszkana ani używana w żaden inny sposób i w końcu władze Wenecji postanowiły wykorzystać ją w nowym celu - w 1922 roku otwarto tam szpital dla obłąkanych. Niemal od pierwszych dni działania placówki przebywający w niej pacjenci zaczęli skarżyć się na dziwne odgłosy oraz zdarzenia - opowiadali o duchach, które przychodzą do nich w nocy oraz trupim zapachu unoszącym się w pomieszczeniach. Rzecz jasna relacje osób z zaburzeniami psychicznymi nie były traktowane poważnie, jednak dla co bardziej przesądnych pracowników szpitala sprawa wydawała się mocno niepokojąca.
Gdyby tego wszystkiego było mało, by uznać Poveglię za wyspę, na której kumuluje się zła energia, a dusze mogą przebywać na niej po smutnej lub bolesnej śmierci, niedługo okazało się, że do listy tragicznych zdarzeń trzeba dopisać kolejne. Wkrótce po otwarciu szpitala wyszło na jaw, że w jego dzwonnicy przeprowadzane były brutalne eksperymenty na chorych, porównywane później raczej do tortur niż do form skutecznej terapii. Lekarz odpowiedzalny za ten proceder wkrótce sam postradał zmysły. Twierdził, że widuje duchy nie tylko ofiar dżumy, ale i torturowanych przez siebie pacjentów. Nie dając sobie rady z tymi doznaniami doktor wyskoczył podobno z okna dzwonnicy.
Historia Poveglii jest na tyle ponura, że nietrudno wyobrazić sobie, iż dzieją się na niej rzeczy nie z tej ziemi. Prawdopodobnie jedynie entuzjaści doświadczeń paranormalnych wybraliby się na wyspę samotnie lub w nocy. Czy jednak faktycznie zobaczyliby coś niezwykłego? Możliwe, że tylko własny strach.</field>
  </doc>
  <doc>
    <field name="id">174</field>
    <field name="title">powrot-dziadka</field>
    <field name="datawydarzenia"></field>
    <field name="miejsce">na Górny Śląsk</field>
    <field name="description">Bohaterem historii, którą pragnę przedstawić jest osoba przesiedlona razem z rodzicami na Górny Śląsk. Rodzina głównego bohatera pochodzi z terenów dzisiejszej Ukrainy. Ludzie ci, można by rzecz, wygrali los na loterii. Przed wojną mieszkali w bardzo skromnych warunkach, ojciec pracował, jako stolarz, matka opiekowała się pięciorgiem dzieci. Zmiany ustrojowe, z których, oględnie mówiąc, potrafili skorzystać, wywindowały ich do poziomu o jakim nie śnili. Otrzymali duże mieszkanie, dobrą pracę. Wszystkie dzieci, dzięki wsparciu w postaci stypendiów, ukończyły szkoły, w tym dwoje zdobyło wyższe wykształcenie. (...)
Pan Krzysztof był najmłodszym z rodzeństwa. Skończył studia na wydziale górniczym i przez wiele lat był pracownikiem dozoru na jednej z kopalń. Po przejściu na emeryturę założył firmę i, co tu dużo mówić, dobrze mu się wiodło. W przededniu ukończenia prac związanych z budową domu zaplanował wyjazd do Turcji. Dla niego i żony miał to być prezent z okazji trzydziestej rocznicy ślubu. Z uwagi na tak okrągły jubileusz Krzysztof nie szczędził środków i wykupił opcję obejmującą nocleg w luksusowym hotelu, tudzież mnóstwo innych atrakcji. Pierwsze dni pobytu przebiegły w atmosferze niczym niezmąconego relaksu. Pokój przestronny, wyposażony w wielkie łoże i jakby dla kontrastu mały stoliczek, przy którym postawiono eleganckie pufy. W szóstym dniu pobytu małżonkowie pojechali na wycieczkę objazdową. Poznali "kawał historii" i mnóstwo ciekawostek. Wrócili zmęczeni, ale szczęśliwi.
Krzysztof postanowił zdrzemnąć się przed kolacją, żona wolała odświeżyć się i przebrać. Sen przyszedł bardzo szybko. W pewnej chwili Krzysztof usłyszał nerwowe pokrzykiwanie. Nie byłoby w tym nic dziwnego, gdyby nie fakt, że krzyczał na niego dziadek Konstanty, nieżyjący od wielu lat. Należy wspomnieć, że Krzysztof był ulubieńcem dziadka i bardzo go kochał. Cechą wyróżniającą Konstantego był specyficzny sposób mówienia. Dziadek ze względu na mieszane małżeństwo swoich rodziców oraz lata młodości spędzone na terenie ówczesnego zaboru austriackiego mówił w czterech językach, niestety w czterech na raz. Z wiekiem ten sposób komunikowania nasilał się i czasami trudno było go zrozumieć. Krzysztof otworzył oczy i ujrzał sylwetkę Konstantego. Dziadek wymachiwał rękoma i krzyczał jak zwykle mieszając języki. Nasz bohater zrozumiał, że ma uciekać z tego miejsca, bo za chwilę wydarzy się coś strasznego, śmiertelnie niebezpiecznego.
Krzysztof był przekonany, że w dalszym ciągu śni zwariowany sen, w którym zrywa się z łóżka i biegnie w kierunku szafki. Dopiero kiedy z całej siły uderzył goleniem w stolik zdał sobie sprawę, że wszystko dzieje się na jawie. Niewiele myśląc zabrał dokumenty i pieniądze, wpadł do łazienki i wyciągnął z niej Basię. Wybiegli na korytarz, wzbudzając niemałe zainteresowanie, jako że Basia była w samym szlafroku. Kiedy znaleźli się na schodach prowadzących do głównego holu, odczuli pierwsze wstrząsy. Po chwili trzęsło się już wszystko dookoła.
Mieli dużo szczęścia. Hotel znajdował się daleko od epicentrum trzęsienia ziemi. Basia była bardzo zszokowana, czemu trudno się dziwić. Jej mąż przeżył kilka groźnych sytuacji pracując na kopalni, więc to wydarzenie przyjął dużo spokojniej. Prawdziwe trzęsienie ziemi rozgrywało się w jego umyśle.
Kiedy po wielogodzinnych perypetiach wrócili do pokoju okazało się, że żyrandol, który wisiał nad łóżkiem spadł, a jego dolny, ostro zakończony ozdobnik dosłownie wbił się w materac! Krzysztof powiedział do żony: "Nigdy nie wtrącałem się w te twoje firaneczki, lampeczki i inne wystroje wnętrz, ale dziś oświadczam, że takiego żyrandola jak ten nie pozwolę powiesić w naszym domu". Nie musiał jej przekonywać.
Dopiero po powrocie z Turcji Barbara zapytała męża o jego osobliwe zachowanie tuż przed katastrofą. "Słyszałam jak krzyczałeś przez sen: 'Dziadku Konstanty!'. Byłam pewna, że śni ci się jakiś koszmar. Zarzuciłam na siebie szlafrok i już miałam wyjść z łazienki, kiedy tam wpadłeś i wyciągnąłeś mnie. Skąd wiedziałeś, co się wydarzy?". "Instynkt samozachowawczy i tyle. Coś mi się przyśniło, obudziłem się i odruchowo zerwałem z łóżka. Wpadłem na ten idiotyczny stoliczek, krzyknąłem z bólu i to wszystko". "Dziadek Konstanty cię ostrzegł, prawda?". "Zaraz ostrzegł, sen jak sen, nic nadzwyczajnego". Barbara nie drążyła tematu. Znała swoją drugą połówkę od lat i doskonale wiedziała, że prędzej wróble będą śpiewać jak kanarki niż Krzysztof przyzna się do tego, że zobaczył ducha. Z drugiej strony, gdyby nie jego materialistyczne podejście do życia nie miałaby tak luksusowych warunków, aby rozwijać własną duchowość. Widocznie nie można mieć wszystkiego. Bez względu na poglądy męża zamówiła mszę, aby w ten sposób podziękować dziadkowi za jego skuteczną interwencję. Nie miała bowiem wątpliwości, komu zawdzięcza szczęśliwe zakończenie tureckich wakacji.</field>
  </doc>
  <doc>
    <field name="id">175</field>
    <field name="title">poznamy-tajemnice-manuskryptu-voynicha</field>
    <field name="datawydarzenia">1912 r</field>
    <field name="miejsce">na Yale University</field>
    <field name="description">Tajemniczy, bogato ilustrowany, manuskrypt z XV wieku znany jako manuskrypt Voynicha, wbrew opiniom wielu specjalistów może mieć jednak sens. Dotychczas nie udało się go rozszyfrować najsłynniejszym kryptologom.
W 1912 r. amerykański antykwariusz i kolekcjoner pochodzący z Polski - Wilfried M. Voynich (Michał Habdank-Wojnicz), kupił rękopis od jezuitów z Villa Mondragone we Frascati pod Rzymem. Liczący kilkaset stron rękopis na pergaminie pozbawiony jest tytułu, nie znamy także autora. Jak się wydaje, pierwotnie zawierał 136 dwustronnie zapisanych kart, czyli 272 strony. Do dziś przetrwało 120 kart - są na nich rysunki przedstawiające niezidentyfikowane rośliny, diagramy astrologiczne i teksty w nieznanym języku, zapisane dziwnymi znakami. Manuskrypt znajduje się w magazynie biblioteki Beinecke na Yale University, ale został udostępniony w formie cyfrowej na jej stronie internetowej.
Manuskrypt Voynicha uważany jest za jeden z najbardziej tajemniczych rękopiśmiennych zabytków średniowiecza. Mimo badań prowadzonych zarówno przez amatorów, jak i zawodowo zajmujących się łamaniem szyfrów specjalistów, nadal nie wiadomo, jaka jest jego treść. Wiele osób sugerowało, że to tylko mistyfikacja pozbawiona sensu, obliczona na oszukanie kolekcjonerów rzadkich ksiąg. W każdym razie badania prowadzone w latach 2009-2011 metodą datowania radiowęglowego przez specjalistów z uniwersytetu Arizony wskazują, że powstał pomiędzy rokiem 1404 a 1438.
Nowe badania zespołu Marcelo Montemurro z University of Manchester polegały na analizie metodą statystyczną, która pozwala badać nawet teksty, których znaczenie nie jest znane. Analizowana jest występowania poszczególnych słów oraz ich "entropia" - czy są rozproszone w tekście równomiernie. Technika ta może znaleźć zastosowanie także w badaniach genomu, sygnałów przekazywanych pomiędzy neuronami w mózgu czy potencjalnych przekazów od obcych cywilizacji.
Wyniki sugerują, że tekst manuskryptu pod wieloma względami przypomina prawdziwy język i może kryć zakodowany przekaz. W poszczególnych rozdziałach pojawiają się słowa występujące szczególnie często. Ponadto okazało się, że rozdziały poświęcone farmakologii i roślinom mają ze sobą więcej wspólnego niż z rozdziałami dotyczącymi najwyraźniej astrologii i biologii. Podobne zależności dotyczą zresztą ilustracji - rośliny najwyraźniej miały mieć zastosowanie lecznicze.
Jako teksty porównawcze naukowcy wykorzystali angielski tekst "O pochodzeniu gatunków" Karola Darwina, chińskie "Zapiski Wielkiego Historyka" Sima Qian, "Wyznania" św. Augustyna po łacinie oraz program w języku komputerowym Fortran i fragmenty... DNA drożdży.</field>
  </doc>
  <doc>
    <field name="id">176</field>
    <field name="title">prawdziwa-twarz-jezusa</field>
    <field name="datawydarzenia">w 1620, 1645 r, w 1506, 1979 r, w 1995, w 1608</field>
    <field name="miejsce">w Rzymie, w Abruzji, na Bliskim Wschodzie, w Manoppello, obok Całunu Turyńskiego, na Wschodzie, w Edessie, w Hagia Sophia, w Ewangelii, w Niedzielę Palmową, na Chustę, na Zachodzie, w Turynie, obok Całunu</field>
    <field name="description">Chusta Weroniki nie znajduje się w Rzymie, tylko w zapadłej dziurze Manoppello w środkowych Włoszech. A poza tym to nie żadna "chusta Weroniki", bo taka kobieta w ogóle nie istniała. Całun z Manoppello to chusta, którą przykryto twarz Jezusa po złożeniu do grobu. O tym wszystkim jest święcie przekonany niemiecki dziennikarz Paul Badde. Co na to historia i nauka?
Ta książka była prawdziwym trzęsieniem ziemi. "Kryminalna afera wokół Chusty Świętej Weroniki", "Sensacyjne odkrycie w Abruzji". To tylko niektóre nagłówki prasowe donoszące o odkryciach Badde, które opisał w książce "Boskie Oblicze. Całun z Manoppello". "Wyniki prowadzonych przez Paula Badde poszukiwań przekraczają granice naszej wyobraźni", pisał niemiecki "Bild". "Paul Badde napisał kultowy kryminał w stylu Dana Browna, który czyta się jednym tchem", zachęcał "Der Spiegel". W podobnym tonie wyrażał się nawet arcybiskup Kolonii, kardynał Joachim Meisner: "Niczym w pasjonującym &lt;kryminale sakralnym&gt;, Paul Badde opisuje dzieje odkrycia Świętego Całunu, na którym widnieje prawdziwy wizerunek Jezusa". Jest oczywiście zasadnicza różnica między powieściami Dana Browna a pracą Paula Badde: niemiecki dziennikarz nie pisał powieści, tylko dokumentację swojego śledztwa, które przyniosło zaskakujące wyniki. Jeśli jego (i ludzi, na których się powołuje) odkrycia są autentyczne, to najcenniejsza relikwia chrześcijaństwa znajduje się w miejscu, gdzie nikt by się jej nie spodziewał.
Co wiemy na pewno?
Najpierw ustalmy to, co jest pewne. Manoppello to mała miejscowość położona we włoskiej Abruzji. Znajduje się tam zbudowany w 1620 roku kościół-sanktuarium "Świętego Oblicza" i klasztor kapucynów. Nad głównym ołtarzem kościoła znajduje się obraz Chrystusa. Pierwsza dostępna wzmianka na jego temat pochodzi z 1645 roku. Według dokumentów obraz "przywędrował" do Manoppello w 1506 roku. W lekko fantazyjnych ramach umieszczone jest niewielkiej wielkości płótno: zaledwie 17 na 24 centymetry. Widoczna jest twarz mężczyzny o długich włosach, złamany nos i wyrwana broda. Widać spuchnięty prawy policzek, a na lekko uchylonych ustach i czole ślady jakby dopiero co zagojonych ran. Oczy ma otwarte, wzrok spokojny. Płótno wykonane jest z niezwykle rzadkiego rodzaju jedwabiu morskiego, z bisioru. Jest całkowicie przeźroczyste i cienkie, a jednak widać na nim twarz mężczyzny. W starożytności na Bliskim Wschodzie na luksus posiadania takiej tkaniny mogli pozwolić sobie tylko bardzo zamożni obywatele. I nikt nie traktował go jako materiał nadający się do malowania portretów. Jak zatem możliwe jest, że na delikatnym i przeźroczystym bisiorze z Manoppello widoczny jest wizerunek człowieka? Po kolei.
Dwa Całuny
Paul Badde wiele miejsca w swojej książce poświęca Blandinie Paschalis Schloemer, niemieckiej farmaceutce, malarce ikon i zakonnicy, od której "wszystko" się zaczęło. W 1979 roku, kiedy w klasztorze panowała epidemia grypy, Blandina opiekowała się jedną z sióstr. Nad jej łóżkiem zobaczyła postać z Całunu Turyńskiego. Kiedy podopieczna wyzdrowiała, wsunęła pod drzwi Blandiny gazetę z artykułem o innym wizerunku Jezusa. Obok zamieszczone było zdjęcie "Świętego Oblicza" z Abruzji. Autor artykułu dowodził, że zagadkowy welon z Manoppello zawiera wiele podobieństw do znanego Całunu Turyńskiego. Badde, który po latach poznał Blandinę osobiście, cytuje jej słowa w reakcji na przeczytany artykuł: "Byłam tak zła i zgorszona, że ze złością wetknęłam czasopismo pomiędzy książki. Jakiś inny wizerunek Chrytusa poza Turynem? Niemożliwe."
Obraz nie dawał jej jednak spokoju. W końcu wyciągnęła gazetę i jeszcze raz uważnie przestudiowała artykuł. Dostrzegła wtedy, że zamieszczone zdjęcie przedstawia odwrotne odbicie obrazu. Odkryła, że przypomina nie tylko wizerunek umęczonego Jezusa, ale też ikony Chrystusa, które doskonale znała i sama od lat tworzyła. Przez następne lata studiowała wnikliwie temat. Zamawiała foliogramy wizerunków postaci z Manoppello i z Turynu. Przykładała je do siebie, porównywała, stosując tzw. suprapozycję. Okazało się, że oba wizerunki dokładnie pokrywają się. Co więcej, twarz z Manoppello, położona na różnych ikonach Chrystusa niejako "otwiera okno" do wnętrza namalowanego obrazu, jak pisze Badde. Nie zakrywa ikony, tylko ją odsłania. Blandinę Schloemer do publikacji swoich odkryć namówił prof. Andreas Resch. Temat trafił do rąk znawcy historii sztuki, Heinricha Pfeiffera. Przyjechał do Mannoppello i zaczął poważnie interesować się wizerunkiem. Blandina przyjeżdża tu dopiero w 1995 roku. Prowadząc kolejne badania, wraz z H. Pfeifferem, utwierdza się w przekonaniu, że znajdujący się w Manoppello portret mężczyzny to słynny starożytny "obraz nie ludzką ręką namalowany", który już w IV wieku był - obok Całunu Turyńskiego - inspiracją dla artystów do tworzenia wizerunków Chrystusa (tzw. Mandylion). Czy można wskazać na jakieś tropy w historii i nauce, które potwierdzałyby tezę, że ten rzeczywiście pojawiający się w starożytnych dokumentach wizerunek przywędrował właśnie do Manoppello? I jak to się ma do tzw. Chusty Weroniki?
Vera eikon, czyli Weronika
Najbardziej zastanawiające w wizerunku z Manoppello jest to, że… nie stwierdzono na nim żadnego śladu farby. Próbowali szukać ich tacy naukowcy, jak prof. Gulio Fanti z Padwy czy Nonato Vittire z Bari. Pod mikroskopem nie znaleźli jednak niczego, co mogłoby wskazywać na obecność barwników, olejów, ingerencji pędzla itp. Paul Badde, który dotarł do Blandiny Paschalis, przeprowadził też własne śledztwo w tej sprawie. Odnalazł chyba jedną z ostatnich, jak twierdzi, kobiet, które potrafią utkać bisior. Chiara Vigo powiedziała mu, że nie jest możliwe namalowanie jakichkolwiek kształtów na tym rodzaju jedwabiu. Niemożliwe jest też fizyczne "odbicie" twarzy na tej tkaninie z dokładnym odzwierciedleniem rysów.
Sensacyjne są odkrycia wspomnianego historyka sztuki, Pfeiffera. Jest on całkowicie przekonany, że "człowiek z Manoppello" jest pierwowzorem wszystkich wizerunków Chrystusa, jakie powstawały na Wschodzie w pierwszych wiekach chrześcijaństwa. Dokładnie ten sam złamany nos, wyrwana broda, długie włosy, spuchnięty policzek, ślady zagojonych ran. Tzw. Mandylion to bardzo popularne w ikonografii przedstawienie wizerunków Chrystusa. Na podstawie studiów dokumentów, Paul Badde przedstawił prawdopodobną drogę, jaką przez wieki mógł przebyć wizerunek.
W VI wieku właśnie m.in. pisano o obrazie "namalowanym nie ludzką ręką". Najstarsze syryjskie źródło mówi o wizerunku "zaczerpniętym z wody". Miał znajdować się w Edessie, potem trafić do Konstantynopola i stać się inspiracją dla mozaiki w Hagia Sophia. To określenie "nie ludzką ręką uczyniony" wynikało właśnie z niemożliwości określenia, w jaki sposób mógłby powstać tak niezwykły obraz. Już w VIII wieku chusta znalazła się Rzymie. I to właśnie tutaj powstała słynna legenda o świętej Weronice i chuście, którą otarła twarz Jezusowi w czasie Drogi Krzyżowej. Skąd się wzięła "Chusta Weroniki", skoro ani słowa nie ma o niej w Ewangelii?
Jednym z wyjaśnień może być pewna zbitka językowa. Otóż "nie ludzką ręką uczyniony" obraz, który - co jest potwierdzone historycznie - znalazł się w Rzymie, nazywano vera eikon, co należy tłumaczyć dosłownie jako" prawdziwy obraz". Była w tym zawarta wiara, że przedstawia on prawdziwą twarz Chrystusa. Z tego vera eikon powstała "Weronika". Stała się z czasem nieodłączną częścią pobożności związanej z Męką Pańską. Postać tajemniczej świętej inspirowała artystów, stała się nawet nieodłączną bohaterką jednej ze stacji Drogi Krzyżowej: kobietą, która otarła twarz umęczonemu Jezusowi, za co otrzymała od niego w nagrodę odbicie swojego oblicza. Chustę, jako najcenniejszą relikwię, zamierzano przechowywać później w jednym z filarów Bazyliki Świętego Piotra. Na potężnej kolumnie do dziś można zobaczyć napis Sancta Veronica Ierosolymitana, a wyżej kobietę trzymającą w rękach welon z wizerunkiem twarzy Chrystusa. Przez wieki to właśnie Chusta Weroniki była głównym celem pielgrzymek do Rzymu. Uroczyście pokazywano ją wiernym w każdy piątek i święta podczas roku jubileuszowego, a następnie w każdą niedzielę i przez cały Wielki Post. Do kolumny Chusta miała trafić w 1608 roku. Zastanawiające jest tylko jedno: dlaczego właśnie w tym czasie tradycja pokazywania Chusty jakby przycichła? "Od czasu gdy wzniesiono nową bazylikę - pisze Badde - można odnieść wrażenie, jakby świątynia połknęła sławny filar wraz z ukrytą w nim najcenniejszą relikwią chrześcijaństwa". Zamiast częstych celebracji, tylko w Niedzielę Palmową, przez ułamek sekundy, wierni mogli patrzeć na Chustę. No właśnie, czy aby na pewno na tę samą?
Kto ukradł Chustę?
Paul Badde próbował zrobić coś, co nie udało się jeszcze nikomu: zobaczyć osobiście Chustę Weroniki. Jej oglądanie jest do dziś zarezerwowane tylko dla kanoników Bazyliki Świętego Piotra. Na listy z prośbą o zbadanie obrazu dostawał jednak odpowiedzi odmowne. Do tego dołączano informację, że "z biegiem lat obraz bardzo wyblakł".
Dziś obraz pokazywany jest w czasie nieszporów w piątą niedzielę Wielkiego Postu. Ale z daleka nic nie widać. Dlaczego nikt nie może zobaczyć obrazu z bliska? Badde stawia odważną tezę: uzasadnione jest podejrzenie, że chusta została skradziona, a od czterystu lat sprawę próbuje się zatuszować. Otóż kopie wykonane już w XVII wieku przedstawiają Chrystusa z zamkniętymi oczami, podczas gdy wszystkie wczesnochrześcijańskie wizerunki, wzorujące się na "Weronice" pokazują Jezusa z oczami otwartymi! Ponieważ nie dawało to spokoju dziennikarzowi, dalej czynił próby dostania się do obrazu. Dostał w końcu zgodę i kiedy zobaczył pokazywaną tradycyjnie od stuleci "Chustę", zobaczył, że… na płótnie nie widać praktycznie nic! Badde jest przekonany, że prawdziwą chustę dawno skradziono. Skojarzył dwie rzeczy: kawałek szkła w płótnie z Manoppello i odkryta przez niego w watykańskim skarbcu rama… z kawałkami rozbitego szkła. Rama idealnie pasuje do płótna z Mannopello.
Jeśli nie Manoppello, to co?
Miałem okazję rozmawiać kiedyś telefonicznie z s. Blandiną. Jest przekonana, że płótno z Manoppello jest tym samym, które leżało na twarzy Jezusa w grobie. I tym, które później krążyło po Bliskim Wschodzie i następnie na Zachodzie. W ubiegłym roku w Rzymie spotkałem się też osobiście z Paulem Badde. Długo rozmawialiśmy o jego odkryciach (wywiad z nim ukazał się w GN). Oprócz przesłanek historycznych, do prawdziwości wizerunku z Manoppello przekonuje go też jeden fragment z Ewangelii wg św. Jana. - Czytamy w niej - mówił mi Paul - że dwaj uczniowie zobaczyli otwarty grób. Ale Piotr uwierzył dopiero wtedy, gdy wszedł do środka i zobaczył leżące płótna. Podobnie Jan. W co uwierzyli? Co takiego zobaczyli w środku? Dlaczego nie przekonał ich tylko widok odsuniętego kamienia? Uwierzyli dopiero, gdy zobaczyli pierwsze świadectwo zmartwychwstania. To najbardziej kluczowy moment w całej chrześcijańskiej literaturze: i w jednym, i w drugim przypadku jest mowa o suknach, tkaninach. Nie o żadnej wizji, nie o pięknym zapachu, nie o żadnym świetle, ale o płótnach właśnie. Te tkaniny musiały być objawieniem dla chrześcijan. I oba te płótna istnieją - duże w Turynie, mówiące ze szczegółami o męce Pana, oraz drugie, w Manoppello, które mówi o Jego zmartwychwstaniu - dodał. Tyle Paul Badde. Dodam tylko, że swoimi odkryciami podzielił się Josephem Ratzingerem, który już jako Benedykt XVI odwiedził Manoppello.
Oczywiście, nie oznacza to oficjalnego uznania przez Kościół prawdziwości tego wizerunku. Nawet gdyby tak się stało w przyszłości, nie jest obowiązkiem wiernych, by w to wierzyć: to nigdy nie stanie się dogmatem wiary.
Dla wyjaśnienia wszelkich wątpliwości, które nadal mają zarówno naukowcy, jak i wielu teologów, potrzebne byłyby jeszcze badania metodą węgla C14. Zdaniem sceptyków, szukanie śladów farby tylko pod mikroskopem (co uczynili wspomniani naukowcy), jest niewystarczające. Metoda węgla C14 mogłaby rzucić nowe światło na tajemnicze płótno z Mannoppello. Paul Badde próbował namówić do przyjazdu do Manoppello swojego znajomego, znawcę tematu, profesora Karlheinza Dietza, ten jednak nie chciał się na to zgodzić. Odpowiadał, iż niejaka Isabel Piczek (znawczyni Całunu Turyńskiego i osoba, której pokazano rzymski rzekomo Całun Weroniki, twierdzi, że zna inne całuny, które stanowią, obok Całunu z Manoppello, przykład… malarstwa sieneńskiego z XVI wieku). "Z tego względu - pisze Badde - Całun z Abruzji - nawet jeśli w rzeczywistości nie jest dziełem nadziemskim, jak Całun z Turynu - w pełni zasługuje na to, by uznać go za drogocenne dzieło sztuki, pod względem artystycznym o wiele bardziej wartościowe niż wiele innych relikwii". Później jednak Badde nawiązał kontakt z panią Piczek, na której ekspertyzy powoływał się Dietz. W faksie z Los Angeles napisała: "Nie badałam oryginału Manoppello. Jestem z zawodu malarką. Charakter obrazu określiłam na podstawie powiększonych reprodukcji, przezroczy i zdjęć niektórych szczegółów. Wizerunek z Manoppello to z całą pewnością obraz ze szkoły sieneńskiej, namalowany pomiędzy połową XIV a połową XV wieku". Tyle że w dalszej części Piczek pisze, że to nie może być chusta, która otarła twarz Jezusa w czasie męki. I tu jest sedno: Badde też twierdzi, że prawdziwa "Weronika" to nie chusta z Drogi Krzyżowej, tylko chusta, którą położono na twarzy Jezusa po złożeniu do grobu. Jak widać, wątpliwości pozostają.
Na razie pewne jest jedno: do małej miejscowości w Abruzji ciągną tysiące pielgrzymów, którzy w małym obrazie widzą prawdziwą twarz Chrystusa, odbitą w cudowny sposób po zmartwychwstaniu. Dla nich jest to świadectwo tego centralnego w chrześcijaństwie wydarzenia, tak jak Całun Turyński jest dla nich świadectwem Męki Jezusa. Jeśli okaże się jednak, że można prosto wytłumaczyć powstanie tego wizerunku, że są tam ślady pędzla, otwartym pozostanie pytanie, gdzie podział się starożytny obraz "nie ludzką ręką uczyniony".
Jacek Dziedzina
Autor jest dziennikarzem i publicystą tygodnika "Gość Niedzielny"</field>
  </doc>
  <doc>
    <field name="id">177</field>
    <field name="title">projekt-haarp-zawieszony-to-dobra-wiadomosc</field>
    <field name="datawydarzenia">w 2011, 2012 r, 1 stycznia, 2011 r</field>
    <field name="miejsce">na Alasce, w Beebe</field>
    <field name="description">Amerykański projekt wojskowy budził kontrowersje, nie tylko wśród zwolenników teorii spiskowych. Podejrzewano, że jest odpowiedzialny między innymi za masową śmierć ptaków i ryb w 2011 i 2012 roku.
Do zawieszenia działalności programu doszło z prozaicznych powodów - badaczom zabrakło środków na jego kontynuowanie.
Oficjalnie projekt HAARP (High Frequency Active Auroral Research Program) miał na celu "zrozumienie, symulowanie i kontrolę procesów zachodzących w jonosferze, które mogą mieć wpływ na działanie systemów komunikacji i nadzoru elektronicznego". Szybko jednak zaczęto podejrzewać, że pod tym sformułowaniem kryje się po prostu kontrolowanie pogody. Jaki miałoby to cel? Przede wszystkim polityczny - przy użyciu instalacji zlokalizowanych w miejscowości Gakona na Alasce teoretycznie można wywoływać kataklizmy, takie jak trzęsienia ziemi czy tsunami. Rozwinięciem tej teorii jest kolejna, która głosi, że HAARP jest formą potężnej broni elektromagnetycznej umożliwiającej choćby wyłączanie prądu na określonych obszarach. Niektórzy twierdzą też, że instalacja może służyć do kontroli ludzkich umysłów.
O projekcie HAARP głośno zrobiło się 1 stycznia 2011 roku, kiedy to w amerykańskiej miejscowości Beebe doszło do masowej śmierci ptaków. Pogrom trwał jeszcze kilka dni i powtórzył się także rok później. Oprócz ptaków masowo ginęły też ryby. Choć epicentrum tajemniczych wydarzeń miało miejsce w Beebe, podobne zjawiska odnotowywano także w innych częściach kraju. Więcej tutaj.
Zwolennicy teorii spiskowych dotyczących programu HAARP nie cieszą się przedwcześnie - ich zdaniem informacja o jego zawieszeniu może być kłamstwem mającym na celu uśpienie czujności obywateli.</field>
  </doc>
  <doc>
    <field name="id">178</field>
    <field name="title">projekt-pegasus-czyli-podrozowanie-na-marsa-i-skoki-w-czasoprzestrzeni</field>
    <field name="datawydarzenia">w 1968, w 1980, 1967 r, w 1969</field>
    <field name="miejsce">na Marsie, na Marsa, w Wood Ridge</field>
    <field name="description">Projekt Pegasus to jeden z najbardziej tajemniczych programów prowadzonych przez amerykańską agencję DARPA. Przedsięwzięcie zostało uruchomione w 1968 roku w związku z rozwojem szeroko rozumianej obronności USA. Oficjalnie projekt Pegasus został zainicjowany, aby opracować "teledetekcję w czasie" tak, że wiarygodne informacje na temat rozmaitych wydarzeń mogłyby być dostarczane bezpośrednio do prezydenta USA i wywiadu wojskowego. Do czego doprowadziły jednak badania i co dziś wiemy na ich temat?
Andrew D. Basiago jako dziecko był uczestnikiem amerykańskiego projektu Pegasus. Podkreśla, że oprócz niego w programie uczestniczyło blisko stu czterdziestu innych amerykańskich uczniów potajemnie zakwalifikowanych do badań. "Każdy z nas był czasoprzestrzennym pionierem. Uczestniczyliśmy w eksperymentach na rzecz podróży w czasie jako dzieci, jednak planowano, że w projekcie pozostaniemy już na zawsze", podkreśla Andrew D. Basiago.
Zdaniem Basiago, amerykański rząd i wojsko już od dawna obecne są na Marsie. Umożliwiać ma to unikatowa, a zarazem rewolucyjna "technologia skoku", która skutecznie ukrywana jest przed opinią publiczną. Andrew D. Basiago w licznych wywiadach stwierdza, że "odwiedzane przez nas obiekty na Marsie były szczątkowe i prymitywne. Różniły się bardzo od tych ujawnianych w mediach współcześnie. Najprawdopodobniej wiązało się to z ogromnym zagrożeniem jak i niestabilnością samego programu Pegasus".
Andrew D. Basiago nie jest jedynym świadkiem przebiegu tajemniczego programu. Brett Stillings na jednym z seminariów naukowych w 1980 r. ujawnił, że jako dziecko uczestniczył w szeregu szkoleń do podróży na Marsa, która została ostatecznie podjęta przy pomocy technologii teleportacji. Stillings podkreślał także, że "robi wszystko, aby wyrzucić z pamięci te wydarzenia i dyskomfort z nimi związany". Dodatkową rewelacją podawaną przez Bretta Stillingsa jest informacja, wedle której współuczestnikiem eksperymentu był niejaki Barry Soetoro, w którym Stillings rozpoznaje dzisiejszego prezydenta USA, Baracka Obamę…
Rodzi się zatem pytanie: dlaczego do badań, opisywanych "skoków w czasoprzestrzeni" oraz teleportacji wykorzystywano dzieci, a nie osoby dorosłe? Zdaniem Basiego oraz Stillingsa, dzieci miały postrzegać więcej niż dorośli, ponadto po latach uodparniały się na skutki uboczne tego rodzaju wypraw. Nie bez przyczyny pozostaje także fakt, że dzieci te z czasem miały stać się dobrze wyszkolonymi pracownikami projektu i brać udział w dalszych programach NASA, CIA czy DARPA.
Doświadczenia miały być dokonywane począwszy od końca 1967 roku w Wood Ridge w stanie New Jersey. Punktem wyjścia były wynalazki wymyślone jeszcze przez Nikolę Teslę. Prawdziwy przełom miał jednak nastąpić w 1969 roku, kiedy technologia serbskiego inżyniera została udoskonalona i pozwalała swobodnie teleportować dzieci w czasie i przestrzeni.
Maszyna do teleportacji, wedle relacji dwójki uczestników, korzystała z pola energetycznego jako źródła energii (pomysł ten pojawia się również w wynalazkach Tesli). Wewnątrz unikatowego kręgu umieszczone było niewielkie urządzenie generujące światło. Urządzenie to wchodziło w reakcje z zakrzywionymi słupami stojącymi dookoła dzieci. Uczestnicy doświadczenia pochylali się nad generowanym strumieniem energii i trafiali do tunelu czasoprzestrzennego.
Czy Waszym zdaniem rzekomi naoczni świadkowie mogą mówić prawdę? Czy ludzkość już od dawna jest w posiadaniu tak zaawansowanej technologii?
Źródło: orwellsky.blog.onet.pl</field>
  </doc>
  <doc>
    <field name="id">179</field>
    <field name="title">proroctwa-tesli</field>
    <field name="datawydarzenia">w 1884, w 1886, w 1915, 9 lutego, 1935 r, roku 1900, w 1935</field>
    <field name="miejsce"></field>
    <field name="description">Nikola Tesla, zwany "człowiekiem, który wynalazł XX stulecie", wyprzedzał myślą swe czasy. Niespełniony geniusz, dla innych szalony marzyciel, oprócz setek patentów pozostawił po sobie prognozy na przyszłość. W futurystycznych "proroctwach Tesli" pojawia się świat z wolną energią i wszechobecnymi robotami. Z drugiej strony to Ziemia z zatrutą wodą i eugeniką, zagrożona wojną, która może okazać się ostatnią w dziejach. Czy zbliżamy się do tego punktu?
Nikola Tesla (1856-1943) uznawany bywa za pierwowzór postaci "szalonego naukowca". Wśród jego licznych patentów znajduje się m.in. silnik elektryczny, dynamo, bateria słoneczna, świetlówka czy elektrownia wodna. Innych marzeń, takich jak wolna energia, legendarny "promień śmierci" czy bezprzewodowe przesyłanie prądu, nie udało się Tesli wprowadzić do powszechnego użycia.
Kiedy w 1884 r. podjął on decyzję o emigracji za ocean nie spodziewał się, że jego "amerykański sen" spełni się tylko częściowo. Już sam rejs przez Atlantyk był dla niego pechowy - Tesli skradziono bagaż i niemal wypchnięto go za burtę podczas rozruchów na statku. Oszukany przez pierwszego pracodawcę w nowej ojczyźnie, Thomasa A. Edisona, otworzył w 1886 r. własną firmę, z której… wyrzucono go za zbyt śmiałe projekty. Niepowodzeniem zakończył się też proces o patent radia, który sąd przyznał Guglielmo Marconiemu, choć ten opierał się na rozwiązaniach Serba.
Tesli mimo to udało się przez lata zyskać sławę i uznanie (w 1915 r. mówiono nawet, że jest "pewniakiem" do Nobla). Jego śmiałe i ekscentryczne idee stały się przedmiotem zainteresowania prasy. W książkach i wywiadach słowiański wizjoner mówił o przekraczaniu cywilizacyjnych barier oraz wynalazkach, które nawet dziś wydają się niemożliwością. Jego prognozy na temat przyszłości świata, snute pod koniec życia, nie były zbyt optymistyczne. Czy mogą stać się rzeczywistością? A może właśnie się nią stają?
Przeżyją tylko najsilniejsi
Swoje "proroctwa" Tesla streścił w rozmowie z magazynem "Liberty" (wydawanym w latach 1924-50 i reklamującym się jako "Tygodnik dla każdego"). W artykule "Maszyna, która zakończy wojnę", opublikowanym 9 lutego 1935 r., wynalazca wyznaje nieskromnie: "Przepowiadanie jest ryzykowne. Człowiek nie może przewidzieć odległej przyszłości, ale […] wiele zdarzeń, o których dawno wspominałem stało się faktem w pierwszych trzech dekadach XX wieku. Zdaje się, że zawsze wyprzedzałem swoje czasy…".
Choć Tesla był ostrożny w ocenach, z jego wizji wyłania się przyszły świat napędzany wolną energią i zdominowany przez naukę, która będzie konkurować z religią o "rząd dusz". Z drugiej strony będzie to okres dominacji automatów, wszechobecnych zanieczyszczeń, uzależnień oraz eugeniki, która w XXII stuleciu na nowo zdefiniuje pojęcie człowieczeństwa: "Temu, kto nie będzie dobrym rodzicem nie powinno się pozwalać na posiadanie potomstwa. Małżeństwo musi stać się czymś trudniejszym do zawarcia. Za sto lat nie będzie już dopuszczać się do ślubów osób ‘normalnych’ z kimś nieprzystosowanym" - wspominał.
"Prawo pozwalające przeżyć tylko najsilniejszym wyeliminuje brutalnie słabsze jednostki. U człowieka rozwinie się nowe pojęcie współczucia, które będzie równe z bezlitosnym prawem naturalnym. W jego konsekwencji nadal będziemy utrzymywać ułomne osobniki przy życiu, ale nasze rozumienie rasy i cywilizacji nie będzie pozwalało im się rozmnażać. Będą oni sterylizowani, a ich instynkt macierzyński tłumiony" - twierdził Tesla.
Życie i śmierć w erze automatów
By sprostać wyzwaniom czasu, człowiek przyszłości musi być silny i zaradny. Jednym z problemów do rozwiązania będzie głód: "[W przyszłości] będzie wystarczająco dużo pszenicy, aby móc wyżywić cały świat, w tym mnożące się miliony mieszkańców Chin i Indii, które już dziś stale są na krawędzi głodu" - uspokajał Tesla. "Na Ziemi jest wszystkiego w bród, a tam gdzie gleba jest jałowa, można nawozić ją azotem czerpanym z powietrza. Taki system opracowałem już w roku 1900".
Wynalazca, który pod koniec życia przeszedł na wegetarianizm, sporo uwagi poświęcił też kwestii diety przyszłych ludzi. Mówił, że to, co za jego czasów serwowano w amerykańskich odpowiednikach naszych barów mlecznych, w XXI stuleciu stanie się podstawą wyżywienia wyższych klas: "Jestem też pewien, że w ciągu następnego stulecia kawa, herbata i tytoń wyjdą z mody, choć nadal będzie spożywany alkohol. Nie da się zmusić ludzi siłą do rzucenia używek, ale wówczas nie będzie uznawane za pożądane zatruwanie organizmu szkodliwymi substancjami" - dodał.
Dużym problemem przyszłości będzie skażenie wód, co według Tesli przyczyni się do śmierci wielu ludzi. Państwa świata, zamiast się zbroić, wydawać będą większość funduszy na badania naukowe. Media przyszłości w pierwszej kolejności donosić będą o nowych odkryciach, a nie tragediach czy politycznych aferach. Z kolei miejsce człowieka w wielu dziedzinach życia zajmą roboty: "Niezliczone czynności, którymi dziś zajmują się ludzkie ręce, wykonywane będą przez automaty. Już teraz amerykańscy akademicy pracują nad stworzeniem czegoś, co nazywane jest ‘myślącą maszyną’. Uważam, że niedługo coś takiego powstanie. […] Roboty w XXI wieku będą pełnić rolę, jaką w starożytności pełnili niewolnicy" - twierdził Serb.
Wojny przyszłości
Kolejnym tematem z wizji Tesli była broń przyszłości. Wynalazca, który zmarł dwa i pół roku przed tym, jak bomby atomowe zmiotły z powierzchni ziemi Hiroszimę i Nagasaki, snuł wizje o broni tak potężnej, że już sama groźba jej użycia byłaby gwarantem pokoju. O wojnie mówił: "Rozumiem, że człowiek posiada instynkt do walki, którego przezwyciężenie zabierze więcej niż jedno stulecie. Nie możemy zapobiec wojnie poprzez prawny zakaz czy rozbrojenie największych potęg. […] Mimo to udało mi się wymyślić coś, co może zostać użyte jako bardzo skuteczny środek obronny".
"Jeśli to rozwiązanie się przyjmie, zrewolucjonizuje relacje między narodami. Dzięki temu każdy kraj, duży czy mały, będzie niedostępny dla wrogich armii czy samolotów. Moja koncepcja wymaga wzniesienia wielkiej elektrowni. Nowa broń będzie mogła unicestwić wszystko - ludzi i maszyny, jeśli tylko zbliżą się do niej na 200 mil" - mówił Tesla dodając, że zakończy to erę starć na lądzie i morzu. Ultrazaawansowana broń miała posiadać formę cieniutkich, niszczycielskich wiązek energii.
Superkomputery, rosnąca ekologiczna świadomość, społeczeństwo uzależnione od kofeiny, antydepresantów i środków przeciwbólowych, wreszcie powrót do natury zarówno w medycynie jak i żywieniu - wszystko to pokazuje, że sprawy, o których wspominał Tesla dzieją się na naszych oczach. Oprócz tego serbski wynalazca przewidział rozwój telewizji, stworzenie urządzenia do projekcji myśli, oraz wynalezienie aparatu do komunikacji z mieszkańcami innych planet, w których istnienie wierzył. Ale czy spełni się jego wizja bezdusznej, zautomatyzowanej cywilizacji?
By wykonać ów "krok w przyszłość", ludzkość musi spełnić jeden warunek: "Jeśli uwaga człowieka nie zostanie zaprzątnięta przez wojny czy rewolucje, ‘elektryczne milenium’ rozpocznie się w ciągu najbliższych kilku dekad" - mówił Tesla w 1935 r. My, ludzie XXI wieku, już w nim żyjemy. Tylko jaki będzie jego finał?
_______________________
Cytaty pochodzą z: G.S. Viereck, A Machine to End War, [w:] "Liberty", 09/02/1935, s. 5-7.</field>
  </doc>
  <doc>
    <field name="id">180</field>
    <field name="title">proroctwo-asimova-na-2014-rok</field>
    <field name="datawydarzenia">1964 r, w 1920, 1948 r, w 1964, 16 sierpnia, 2014 r, w 2014, w 1992</field>
    <field name="miejsce">w Nowym Jorku, na Marsa</field>
    <field name="description">Ludzkość dotknięta poważną chorobą, coraz więcej osób wykluczonych społecznie, wielkie kontrasty, przeludniona planeta, myślące maszyny wypierające człowieka i zbliżająca się konieczność kontroli urodzeń - tak pół wieku temu rok 2014 wyobrażał sobie Isaac Asimov. Wiele rzeczy przewidział zaskakująco trafnie. Druga część jego prognoz wciąż czeka na spełnienie. Kiedy się to stanie?
Autorem niezwykłych prognoz był Isaac Asimov (1920-92) - profesor biochemii i jeden z najpopularniejszych autorów nurtu science-fiction. W 1964 r., podczas wystawy światowej w Nowym Jorku, na łamach "New York Timesa" podzielił się swoimi wizjami tego, jak będzie wyglądał świat za 50 lat. Co ciekawe, wiele z nich sprawdziło się. Kiedy wypełni się ich druga, bardziej zaskakująca część?
Jak on to przewidział?
Ten znany pisarz, naukowiec i futurysta urodził się w 1920 r. jako Izaak Judowicz Ozimow - syn żydowskiego młynarza spod Smoleńska. Gdy miał trzy lata jego rodzina wyemigrowała do USA. Fantastyką naukową zainteresował się już jako uczeń. W 1948 r. uzyskał tytuł doktora biochemii, rozpoczynając równocześnie długą i owocną karierę pisarską. Asimov zyskał biegłość w tak wielu dziedzinach, że inny znany literat, Kurt Vonnegut, nazwał go "człowiekiem wiedzącym wszystko".
Mając na uwadze jego szerokie horyzonty myślowe, w 1964 r., przy okazji wystawy światowej w Nowym Jorku zapytano Asimova, jak będzie wyglądał świat za pięć dekad. "Nie wiem, ale mogę spróbować to odgadnąć" - napisał w eseju na łamach "New York Timesa" z 16 sierpnia, gdzie wyłożył swoje prognozy na rok 2014.
Asimov wyszedł od tego, że ludzie będą coraz bardziej oddalać się od natury. Będzie nas też za dużo: "Istnieje prawdopodobieństwo, że liczebność populacji przekroczy 6,5 mld, a samych Stanów Zjednoczonych 350 mln" - pisał, myląc się o niewiele. Dodał, że jeśli dalej utrzyma się takie tempo przyrostu naturalnego, cywilizacja upadnie jeszcze przed rokiem 2500.
Wróćmy jednak do innych sfer życia, które trafnie przewidział: "Na obszarach pustynnych i półpustynnych będą budowane wielkie elektrownie słoneczne. […] W 2014 r. będziemy oglądać filmy 3D, […] a urządzenia elektryczne nie będą miały kabli zasilających. […] Komunikacja dojdzie do takiego poziomu, że będzie można na żywo oglądać osobę, do której się telefonuje. Na ekranie służącego do tego urządzenia będzie można również przeglądać dokumenty, zdjęcia i książki. Krążące po orbicie satelity pozwolą z kolei każdemu połączyć się z dowolnie wybranym miejscem" - wspominał.
Brzmi zaskakująco znajomo? To nie wszystko, o czym mówił Asimov: "Co się tyczy telewizji, dzisiejsze odbiorniki zostaną zastąpione przez ekrany ścienne, a potem przezroczyste ‘kostki’ pozwalające na oglądanie obrazu w trzech wymiarach. […] Komputery pojawią się w niezwykle szerokiej gamie i będą w stanie tłumaczyć z rosyjskiego na angielski. […] Powstaną w wersjach tak małych, że będą służyć jako ‘mózgi’ dla robotów".
W prognozach pojawiają się także wzmianki o "gadżetach", które wyręczą człowieka z części obowiązków i o wspomaganej techniką medycynie będącej w stanie "naprawiać" uszkodzone organy, nerwy i naczynia. Mimo to nie wszyscy będą mogli partycypować w cudownym świecie nowej technologii i duża część populacji będzie z niego wykluczona, cofając się w rozwoju - twierdził.
Opinie Asimova okazały się prorocze również w kwestii deficytu żywności, szczególnie wysokobiałkowej: "Tradycyjne rolnictwo będzie borykać się z problemami. Pojawią się fermy nastawione na produkcję opartą o mikroorganizmy. Przetworzone produkty z alg i drożdży będą dostępne w różnych smakach, […] ale napotka to na opór ze strony konsumentów" - pisał.
To się dopiero wydarzy
W przeciwieństwie do futurystów, którzy nie folgowali wyobraźni, Asimov był również świadom ograniczeń ludzkiej cywilizacji i techniki. "W 2014 r. roboty nie będą jeszcze ani dobre, ani powszechne" - twierdził. Sceptycznie wyrażał się też o podróżach na Marsa przewidując, że wysyłanie tam misji załogowych będzie nadal poza naszym zasięgiem.
W 1964 r. Asimov mówił o pojawieniu się urządzeń, jakich dziś używamy i o problemach, które zaprzątają głowy współczesnych uczonych. Wśród jego prognoz są też takie, które dopiero czekają na spełnienie. Mając na uwadze, że nie mylił się on w wielu kwestiach, realizacji tych wizji możemy spodziewać się w nadchodzących latach lub dekadach.
Jedna z poważniejszych kwestii, jaka nadal czeka na rozwiązanie to rosnąca lawinowo populacja naszej planety, z którą wiąże się problem wyżywienia i nadmiaru rąk do pracy. Na własne oczy widzimy, jak biedni i głodni mieszkańcy Południa szturmują wrota Europy w nadziei na lżejsze życie.
Asimov uznał, że istnieją dwie drogi rozwiązania problemu przeludnienia: poszukiwanie nowej przestrzeni życiowej lub wprowadzenie kontroli urodzeń. O tym drugim pisał: "Można to zrobić na dwa sposoby - albo przez zwiększenie śmiertelności albo ograniczenie przyrostu naturalnego. […] W przyszłości pojawi się zapewne międzynarodowy ruch na rzecz racjonalnych i humanitarnych metod tej kontroli, który w 2014 r. przyniesie zaskakujące efekty. Wskaźnik urodzeń uda się opanować, choć według mnie niewystarczająco".
Przyszła ludzkość będzie zatem zmuszona do poszukiwania nowych siedlisk: "Nacisk ze strony rosnącej liczby ludzi sprawi, że zacznie się penetrować obszary pustynne i polarne. […] Rozpocznie się kolonizacja szelfu kontynentalnego" - twierdził Asimov, dodając, że wraz z tym pojawią się pierwsze podwodne domy.
Legenda fantastyki naukowej wierzyła również, że w 2014 r. będą istnieć księżycowe kolonie, ruchome chodniki, transportujące towary "tuby spedycyjne" oraz "latające samochody", dzięki którym nie trzeba się będzie martwić o stan dróg.
A co ze wspomnianą na początku tajemniczą chorobą, która dotknie znaczną część populacji? Asimov zauważył: "Będzie zaledwie kilka fachów, które ludzie będą wykonywać lepiej niż maszyny. […] Ludzkość będzie cierpieć na nudę - chorobę rozprzestrzeniającą się i potęgującą z każdym rokiem. Będzie to miało bardzo silne mentalne, emocjonalne i społeczne konsekwencje. Odważę się stwierdzić, że za 50 lat psychiatria będzie zajmować wyższą lokatę na drabinie nauk medycznych niż obecnie. […] W świecie, gdzie odpoczynek będzie nakazem, słowo ‘pracuj’ stanie się najważniejsze".
Asimov niewątpliwie miał rację. "Choroba nudy" dosięgnie już pokolenie internetu, które widziało wszystko i którego nic nie jest w stanie zdziwić ani zabawić. W co ucieknie człowiek przyszłości, dla którego nie będzie tajemnic ani tabu? W coraz mniej popularną religię czy w substancje psychoaktywne pozwalające oderwać się od monotonii i nadmiaru informacji? Te pytania dotyczą nas bardziej niż się wydaje.
W swoich prognozach na 2014 r. Asimov nie pokusił się o scenariusze polityczne, a szkoda. Jego przykład pokazuje jednak dobitnie, że by przewidywać przyszłość nie trzeba być jasnowidzem. Zmarł w 1992 r., pozostawiając po sobie przebogaty dorobek. Dopiero po latach zszokowani fani dowiedzieli się, że przyczyną jego zgonu był wirus HIV, którym zakażono go podczas transfuzji krwi w czasie operacji kardiochirurgicznej na początku lat 80.</field>
  </doc>
  <doc>
    <field name="id">181</field>
    <field name="title">proroctwo-majow-czy-weszlismy-w-nowa-ere</field>
    <field name="datawydarzenia">21 grudnia, 1915 r, 2012 r, w 2012, w 1618, w 1971, roku 1945, 11 września</field>
    <field name="miejsce">w Tortuguero, w Meridzie, w Europie, na Japonię, przed Erą Wodnika</field>
    <field name="description">21 grudnia miał skończyć się kalendarz Majów. Do spodziewanej apokalipsy jednak nie doszło. Tak naprawdę Majowie zapowiedzieli na ten czas powrót Bolon Yokte - bóstwa konfliktów i przemian. Dla znawców ezoteryki to kolejne potwierdzenie, że nadchodzi Era Wodnika - czas wielkiej transformacji i próby. Czy przyniesie ona pokój i progres? A może upadek religii i III wojnę światową?
21 grudnia ub. roku nie było końca świata. Nie skończył się też kalendarz Majów, który wszedł w nowy cykl 14. baktuna. Eksperci od majańskiej kosmologii wskazywali, że pogłoski o apokalipsie były bzdurą. Jeśli już, Majowie uznawali przełomy baktunów za czas wielkich przemian.
Znawcy tradycji ezoterycznych twierdzą, że ludzkość zmierza powoli ku "wielkiej transformacji", a wrota do nowej ery uchyliły się właśnie rok temu. Czy czeka nas epoka postępu i prosperity? A może spełni się przepowiednia Majów o nadejściu boga konfliktu?
Powrót Bolon Yokte
W 1915 r. w Tortuguero (stan Tabasco, Meksyk) odkryto ruiny miasta Majów, a w nich tajemniczą stelę z proroctwem na koniec 13. baktuna. Terminem tym w tzw. długiej rachubie określano cykl liczący 144 tys. dni (ok. 394 lata). Powstała w VII w. n.e. inskrypcja zapowiadała na ten czas wydarzenia o szczególnym znaczeniu.
"Kiedy wypełni się 13. baktun, […] stanie się: ujrzą Bolon Yokte w jego wielkim splendorze" - głosił napis. Według alternatywnego tłumaczenia, zapowiedź dotyczyła powrotu dziewięciu bogów podziemi. Tajemnicą pozostaje, czemu Majowie z Tortuguero tak bardzo interesowali się datą, która przypadała dopiero 21 grudnia 2012 r., a więc ponad 13 wieków później.
Wyjaśnienie, kim był tajemniczy Bolon Yokte również nastręczało wiele problemów. Ponieważ "bolon" oznacza "dziewięć", bóstwo nazywano też "Panem dziewięciu ścieżek" i kojarzono z okresami wielkich przemian i rewolucji. "Od epoki klasycznej, po czasy kolonialne, Majowie łączyli go ze światem podziemnym, konfliktami i wojną" - ustalili antropolodzy Markus Eberl i Christian Prager.
Nie do końca wiadomo, dlaczego spodziewano się go właśnie w 2012 roku. Możliwe, że wynikało to z wierzeń, iż koniec każdego baktuna charakteryzują przemiany, niepokoje i konflikty. W kronikach Majów (tzw. Chilam Balam) zachowały się opisy świętowania w Meridzie (stan Jukatan) końca 12. baktuna, który wypadł w 1618 r. Co ciekawe, w Europie rozpoczęła się wtedy wojna trzydziestoletnia - jeden z największych konfliktów w dziejach…
Czas wielkich przeobrażeń
Dr José Argüelles (1939-2011) - amerykański artysta i wykładowca historii sztuki, który przez kilkadziesiąt lat zgłębiał kosmologię Majów, doszedł do nieco innego wniosku. Według jego interpretacji, w grudniu 2012 r. miała uchylić się furtka do nowych czasów, zapoczątkowując transformację ludzkiej świadomości.
Argüelles, nazywany "prorokiem Nowej Ery" uznał, że będzie to symboliczny "koniec historii" (w formie, jaką do tej pory znaliśmy) i wstęp do budowy wyższej formy cywilizacji. By przygotować do tego ludzi, od końca lat 80. organizował on masowe medytacje i rytuały mające wpłynąć na tok myślenia całej populacji.
"Musimy się przebudzić. Już teraz! Żyjemy w świecie, w którym świadomość jednostki jest pochodną świadomości masowej. Tę kontroluje rząd i instytucje pełniące kluczową rolę w dzisiejszym świecie. Rządy, urzędy i media wysycają społeczeństwo negatywnymi informacjami i negatywną energią, która wypełnia masowy umysł. Dookoła kreuje się negatywność, przez co ludzkość tkwi w szponach kulturowej hipnozy - szkodliwego cywilizacyjnego transu" - pisał Argüelles w swoim manifeście.
O wielkiej transformacji w 2012 r. mówiono nie tylko w związku z kalendarzem Majów. Terence McKenna (1946-2000) - pisarz, ikona kontrkultury i badacz substancji psychoaktywnych był autorem teorii, według której koniec 2012 r. miał przynieść boom cywilizacyjny i technologiczny na niespotykaną skalę.
Najciekawsze było to, skąd McKenna czerpał informacje. Zostały mu one niejako "objawione" w 1971 r., kiedy - podczas ekspedycji do Amazonii - wziął udział w eksperymencie z ayahuascą - psychodelikiem w formie napoju z pnączy rosnących w lesie deszczowym. Oprócz kolorowych wizji doświadczył czegoś, co zmieniło jego życie. Twierdził, że wszedł w kontakt z "Logosem" - inteligencją z innego wymiaru, z którą w swoich duchowych podróżach stykali się czarownicy i szamani.
Na podstawie jej wytycznych McKenna sporządził formułę ukazującą postęp "nowości" w dziejach cywilizacji. Były to zdarzenia - przełomy w nauce, wojny i plagi - które odbijały się na losach całej ludzkości. Na wykresie występowały w postaci "skoków". Przykładowo, pojawiały się one w roku 1945 i 2001, upamiętniając kolejno zrzucenie bomb atomowych na Japonię oraz zamachy z 11 września.
Rok 2012 miał przynieść coś równie znaczącego, jednak z niewyjaśnionych powodów wykres się na nim kończył. Sam autor nie wiedział, czy zwiastuje to jakieś wielkie odkrycie, kosmiczną katastrofę, kontakt z obcymi czy początek procesu, którego skutki dopiero odczujemy.
"Zjawisko, do którego się zbliżamy to jak przejście z niższego poziomu - świata dwóch lub trzech wymiarów, do świata czterech, pięciu czy nawet sześciu wymiarów" - sugerował w telewizyjnym wywiadzie McKenna, który jednak nie dożył czasów wielkiej zmiany.
Era Wodnika i Horusa
W zachodniej tradycji ezoterycznej wyczekiwany okres transformacji określa się mianem Ery Wodnika. Ten rozpropagowany przez hipisów termin oznacza wejście Ziemi w złoty okres pokoju, prosperity i wzrostu świadomości jednostek. Sama koncepcja wywodzi się z astrologii i oznacza epokę, w której tzw. punkt Barana znajdzie się w gwiazdozbiorze Wodnika. Ma to nastąpić po trwającej obecnie Erze Ryb, którą charakteryzuje dominacja chrześcijaństwa.
Zagadnieniem tym interesował się m.in. słynny psycholog i psychiatra, Carl G. Jung (1875-1961), pełen obaw odnośnie tego, co nowa epoka przyniesie ludzkości. W jednym z listów pisał, że II wojna światowa była zaledwie preludium do trudnego okresu przejściowego przed Erą Wodnika.
Wśród ezoteryków nie ma jednak zgody co do tego, kiedy rozpocznie się wielkie przeobrażenie. Znany filozof i pedagog, Rudolf Steiner (1861-1925) uznawał, że stanie się to dopiero w połowie przyszłego tysiąclecia, gdy w ludziach obudzi się "świadomość Chrystusa". Według jeszcze innego stanowiska, Era Wodnika już trwa, a jej wielkie przemiany zachodzą na naszych oczach.
Epokę stabilizacji i duchowego rozwoju zapowiadał także słynny mag i okultysta, Aleister Crowley (1875-1947), nazywając ją Eonem Horusa. Przekonanie o nadejściu nowych lepszych czasów legło też u podstaw filozofii ruchu New Age, według którego ludzkość stoi obecnie na rozdrożu między starą a nową epoką.
Jak widać nie tylko Majowie mówili o zbliżającej się erze wielkich transformacji. Czy grudzień 2012 r. rzeczywiście był symbolicznym "punktem zwrotnym" w dziejach ludzkości? W pewnym sensie tak. Wystarczy sięgnąć pamięcią kilkanaście lat wstecz, by uświadomić sobie, jak szybko świat stał się globalną wioską i jak postępuje tempo przemian kulturowych i społecznych, za którymi jednak nie wszyscy nadążają.</field>
  </doc>
  <doc>
    <field name="id">182</field>
    <field name="title">prorok-hitlera</field>
    <field name="datawydarzenia">26 lutego, 1933 r, 1932 r, w 1889, 1928 r, 1927 r, 25 marca</field>
    <field name="miejsce">w Europie, w Niemczech, w Wiedniu, przed Wielką Wojną, w Circus Busch, na Uniwersytecie Karola, w Pradze, na Ursel, na Hitlera</field>
    <field name="description">- Widzę płomienie! Wielki ogień... ogromny budynek... wspaniały budynek niemieckiego rządu pali się! – przepowiadał Erik Jan Hanussen 26 lutego 1933 roku w nowootwartym Pałacu Okultyzmy. Dzień później podpalono Reichstag. Wtedy słynny jasnowidz ogłosił, że czuje, iż winni są komuniści.
Nie wiadomo dokładnie, kiedy austriacki żyd Hermann Steinschneider zaczął przedstawiać się jako potomek duńskich arystokratów, którzy zginęli podczas górskiej wspinaczki na czeskich Morawach. Wiadomo za to, że nim nie był, bo Austriacy rzadko bywają Duńczykami. Wiadomo także, że nazwisko Hanussen przybrał, by nadać rozpęd swojej scenicznej karierze, co udało mu się doskonale.
Na przełomie lat 20. i 30. był już najsłynniejszym jasnowidzem w Europie. Mówiono o nim, iż jest "największą wyrocznią od czasów Nostradamusa". W 1933 roku, gdy naziści dochodzili do władzy, zaczęto go jednak nazywać inaczej. Niewysoki hipnotyzer i magik został "Prorokiem Hitlera". Z liderami NSDAP połączyła go miłość do okultyzmu oraz zamiłowanie do zabawy i pięknych kobiet.
Miłość na cześć Saraswati!
Podczas prywatnych pokazów, które urządzał dla przyszłych tuzów hitlerowskiej Rzeszy przepowiadał dojście nazistów do władzy i koniec bolszewizmu. Jedni słuchali go na poważnie, inni z przymrużeniem oka, ale wszystkich cieszyło, że znany celebryta stał murem po ich stronie.
Cieszyło ich także to, że hojnie finansował SA oraz rozrywki jej liderów. Brunatnym koszulom kupował buty i broń. Ich dowódcom dostarczał samochody oraz piękne kobiety. Organizował dla nich... orgie. Miejscem imprez był jego apartament oraz luksusowy jacht Ursel IV, na którym w zwyczaju było to, że ubrania się raczej nie nosiło, a gospodarz hipnotyzował uczestniczki, by te przeżywały orgazm. Ponoć z wielkim powodzeniem. – Uwielbiał mówić gościom, że zabawa i gry na łodzi, są w istocie formą kultu bogini Saraswati – pisał Arthur Magida w "The Nazi Séance".
W tych zabawach regularnie uczestniczył hrabia Helldorf, przyszły szef berlińskiej policji, który był też dłużnikiem Hanussena. Ale bywali tam także Göring i Goebbels. Z Hitlerem jasnowidz spotykał się w hotelu Kaiserhof, gdzie rozmawiali o okultyzmie i możliwości przepowadania przyszłości. Führer był co do tego sceptyczny, ale kiedy Hanussen wróżył mu nadejście Nowej Rzeszy, to słuchał z uwagą.
Oprócz tego znany celebryta był też użytecznym narzędziem propagandy, bo wraz ze swoim małym imperium medialnym i gazetami w rodzaju "Nie z tej ziemi" docierał do kilkuset tysięcy wiernych czytelników, którym na początku każdego roku ogłaszał, co zdarzy się w następnym. – Umrze znany sportowiec – pisał i tak się działo. – Spadnie sprzedaż samochodów – dodawał i znów miał rację.
W 1932 roku, gdy walki pomiędzy komunistami i narodowymi socjalistami zaostrzały się coraz bardziej, noworoczna przepowiednia miała charakter polityczny. Pisał, że nadchodzi wielki lider, który poprowadzi Niemcy "żelazną ręką", a wraz z nim idą zmiany na lepsze. Imienia wprawdzie nie wymieniał, ale podkreślał: "Świat nie stanie się bolszewicki. Przeciwnie. Będzie faszystowski".
Jasnowidz uznany sądowo
Dziś może wydawać się, że nie miało to wielkiego znaczenia. Było jednak inaczej. Wiara w siły nadprzyrodzone była w Niemczech w tym czasie w rozkwicie. Wyśmiewał ją choćby Theodore Adorno, który pisał o "metafizyce bałwanów", ale dystans akademika nie zmieniał tego, że ludzi wierzyli jasnowidzom. Tych były tysiące. Występowali w teatrach. Prowadzili praktyki "lekarskie". Wróżyli wyniki na giełdzie. Najlepsi zarabiali krocie i liczono się z ich zdaniem.
Najlepszym z najlepszych – tak przynajmniej uważano – był Erik Jan Hanussen. Urodzony w Wiedniu w 1889 roku jako Hermann Steinschneider zaczał występować jeszcze przed Wielką Wojną. Pozycję zaczął budować w jej trakcie dzięki udanym występom dla rodziny królewskiej. Po wojnie pracował w Wiedniu – gdzie o uwagę tłumów rywalizował z Ziszą Breitbartem – a później w Circus Busch i USA.
W Stanach kariery nie zrobił, bo publikę bawił jego akcent. Dlatego postanowił przenieść się do Berlina, który był stolicą europejskiego okultyzmu. Sam Hanussen nie był jednak jasnowidzem, a doskonałym mentalistą. Do perfekcji opanował technikę zimnego odczytu i czytania mięśni. Potrafił też wprowadzać ludzi w stan hipnozy. Nie gardził prostymi sztuczkami i drobnym oszustwem.
Przede wszystkim zaś – był świetnym showmanem. Podczas seansów czytał w myślach i zgadywał adresy. Hipnotyzował widzów i współpracowników. Odnajdywał ukryte rzeczy. Czytał z zamkniętych kopert. Numer popisowy polegał na tym, że ktoś z widowni podawał mu datę, a on odpowiadał, co się stało w ten dzień pod wskazanym adresem. Podczas jednego z przedstawień wywołał u widza stygmaty. Zrobił to za pomocą hipnozy. A w każdym razie tak twierdził.
Zwykle otrzymywał owacje na stojąco. Nie tylko w teatrze. W sądzie też. W 1928 roku zatrzymano go w czeskich Teplicach. Zarzucano mu jednocześnie, że jest oszustem oraz że zapraszał kobiety do swojego pokoju hotelowego, tam wprowadzał w stan hipnozy i odbywał z nimi "niegodne i niemoralne akty". Nie wiadomo, jak jednocześnie mógł być oszustem i wykorzystywać swoje umiejętności, by zaciągnąć do łóżka cnotliwe Czeszki, ale sprawa i tak trafiła do sądu. W nim ciągnęła się przez dwa lata.
Obie strony wzywały ekspertów: psychologów, parapsychologów i kogo tylko dało się wezwać. Jedni mówili, że Hanussen to medium. Inni, że oszust. Trudno było z tego wyciągnąć jakieś sensowne wnioski. Do czasu, gdy jasnowidz zaproponował eksperyment. Sędzia Szalek zgodził się i sam przetestował zdolności oskarżonego. Gdy ten odnalazł klucze ukryte przez woźnego, rozpoznał pismo oszusta i odgadł, co wydarzyło się 26 lutego 1927 roku na Uniwersytecie Karola w Pradze, wyrok mógł być tylko jeden. - Hanussen z powodzeniem przeszedł test. Nie ma możliwości, by sfałszował wyniki. Jego parapsychiczne zdolności są potwierdzone ponad wszelką wątpliwość – orzeczono.
Hanussen z Czech do Niemiec wracał w chwale zwycięzcy. A sądowe potwierdzenie wyjątkowych zdolności wykorzystał – jak zawsze – do zarabiania pieniędzy. Szybko stał się największą gwiazdą niemieckiej parapsychologii. Kupił też wydawnictwo i na rynek zaczał wypuszczać kilka tytułów prasowych. Na początku lat 30. jego gwiazda świeciła już pełnym blaskiem.
To wtedy zbratał się z liderami NSDAP.
Minister okultyzmu
Ponieważ nie był człowiekiem anonimowym, to w wojnie komunistów z nazistami, która rozsadzała Niemcy lat 30. musiał opowiedzieć się po którejś ze stron. Dla Hanussena wybór był prosty. Wiedział, że komuniści mają do okultyzmu jednoznacznie negatywny stosunek. Naziści odwrotnie. Byli w nim rozkochani. Dlatego mógł stanąć tylko po tej stronie barykady. Tym bardziej, że nie brał na poważnie – co pokazuje, że jasnowidz był z niego raczej kiepski – antysemityzmu Hitlera. Uważał go jedynie za narzędzie gry politycznej, które służy do zdobycia władzy i później przestanie być potrzebne.
Nie było mu trudno zdobyć ich sympatię. Sława i pieniądze działają na wszystkich. Także na fanatyków. Zwłaszcza, gdy ci są oportunistami. Znaczenie miało też wrażenie, które robił i otaczająca go aura tajemniczości. Ale nie należy z tym przesadzać, bo swój efekt miały też – wspomniane już – imprezy na Ursel IV, w czasie których pito na umór, tańczono nago, a o zadowolenie gości dbały zaproszone prostytutki. I to na koszt gospodarza. Niewielu było gotowych odrzucić taką pokusę.
A sam Hanussen robił, co mógł, ponieważ w zamian za wszystko, co robił dla nazistów, otrzymywał od nich ochronę. Liczył też na odpowiednią pozycję w systemie politycznym, który miał powstać po narodowosocjalistycznej rewolucji. Plotki mówiły nawet, że po dojściu nazistów do władzy powstanie ministerstwo okultyzmu, a Hanussen stanie na jego czele. Tak się jednak nie stało. Wkrótce po tym, jak przepowiedział pożar Reichstagu, został zabity przez grupę członków SA, których nigdy nie ujęto.
Na pytanie, dlaczego naziści zabili swojego wiernego stronnika historycy udzielają trzech odpowiedzi.
Po pierwsze, pisał Arthut Magida, autor jednej z biografii Hanussena, był przegrany, gdy okazało się, że jest Żydem. Sprawę nagłośniła komunistyczna prasa. Naziści przymykali oko na zarzuty, że Hanussen jest oszustem. Tego, że nazywa się Steinschneider nie mogli jednak tolerować. Dla kogoś takiego nie było miejsca w wierchuszce NSDAP. Nie mówiąc już o stanowiskach ministerialnych. I to niezależnie od tego, jak głośno deklarowałby poparcie dla jej programu.
Po drugie, wskazuje Mel Gordon, autor innej biografii, był zbyt popularny i miał za duży wpływ na Hitlera. Przez to stał się konkurencją dla Göringa i Goebbelsa, której ci dwaj panowie wyjątkowo nie lubili. Mogło tak być, bo na dobrą sprawę niewiele wiadomo o tym, jak dobrze znali się obaj panowie. Są tacy, którzy twierdzą, że doskonale, bo to właśnie Hanussen uczył przemawiać Wodza Rzeszy. A – ich zdaniem – przeszkolił go także z umiejętności hipnozy, dzięki której Hitler stał się porywającym mówcą.
Po trzecie, to znów Magida, wiedział za dużo, bo bardzo prawdopodobne, że brał udział w planie, którego centralnym punktem było podpalenie Reichstagu i zrzucenie winy na niemieckich komunistów. Ma to sens, bo ludzie, którzy wiedzą za dużo, zawsze są w niebezpieczeństwie. Zwłaszcza, gdy żyją w państwie totalitarnym, które dopiero buduje swoją siłę. Tym bardziej, że Hanussen wiedział wiele nie tylko o polityce. Podczas organizowanych przez siebie orgii robił gościom kompromitujące zdjęcia i liczył, że możliwość szantażu zapewni mu bezpieczeństwo. Nie zapewniła.
W miesiąc po tym, jak zapłonął Reichstag, zabrano go do jednego z dzikich więzień SA. Dokładnie do Pape-strasse. Tam wepchnięto go do lochu i zastrzelono. Zabójcy wywieźli ciało za miasto i porzucili w lesie.
Stało się to 25 marca 1933 roku.</field>
  </doc>
  <doc>
    <field name="id">183</field>
    <field name="title">przebudzona-corka-i-syn-marnotrawny</field>
    <field name="datawydarzenia"></field>
    <field name="miejsce"></field>
    <field name="description">Pewnej nocy dziewczynka dostała wysokiej gorączki, która nie ustępowała pomimo wysiłków lekarza. Zrozpaczeni rodzice ściągnęli na konsylium najwybitniejsze umysły tego okresu. Lekarze nie potrafili pomóc dziecku i wprost powiedzieli rodzicom, aby szykowali się na najgorsze.
Historię tę opowiedziała mi moja Babcia.
Rzecz dzieje się przed jej narodzinami, a więc u progu XX wieku. Proszę sobie wyobrazić wielki dom właścicieli ziemskich, pełen pięknych przedmiotów i służby zajmującej się utrzymaniem go w czystości, gotowaniem oraz obsługą swoich pracodawców i ich licznych gości. Wśród tej zabieganej gromady pracowała pokojówka, zaprzyjaźniona z mamą mojej Babci. Przekazała jej prawdziwą wersję wydarzeń, pozbawioną wielu przekłamań i mitów, które wokół tego zdarzenia narosły.
Państwo N. mieli dwoje dzieci - syna i córkę. Dziewczynka była urocza, bardzo lubiana przez wszystkich i zawsze odnosiła się z szacunkiem nie tylko do bliskich, ale i do służby. Syn, podówczas student, był powodem nieustającej zgryzoty dla swoich rodziców. Po wyjeździe na wspomniane studia, zamiast zajmować się nauką pił, uprawiał hazard i bardzo dużo czasu spędzał w towarzystwie pań nie najlepszych obyczajów.
Pewnej nocy dziewczynka dostała wysokiej gorączki, która nie ustępowała pomimo wysiłków lekarza. Zrozpaczeni rodzice ściągnęli na konsylium najwybitniejsze umysły tego okresu. Lekarze nie potrafili pomóc dziecku i wprost powiedzieli rodzicom, aby szykowali się na najgorsze. W tej dramatycznej sytuacji wysłali telegram do syna, aby przyjechał pożegnać się z siostrą.
Panicz przyjechał bardzo zatroskany, tyle tylko, że powodem jego złego samopoczucia nie była umierająca siostra, lecz długi karciane, których nie potrafił spłacić. Jego wierzyciele nie należeli do osób spolegliwych i wyrozumiałych.
Następnego dnia lekarze stwierdzili zgon dziewczynki. Została sprowadzona piękna trumna, do której złożono ciało. Otwartą trumnę postawiono w przestronnym pokoju na parterze. Matka na ostatnią drogę podarowała córce całą biżuterię, jaką obiecała wcześniej dać w posagu. Kiedy brat zobaczył, jak wartościowe przedmioty mają towarzyszyć jego siostrze w tej ostatniej podróży, wpadł na iście szatański pomysł. Około drugiej w nocy, kiedy strudzeni żałobnicy udali sie na spoczynek, zszedł do pokoju, aby upozorować włamanie i ukraść biżuterię, która pozwoliłaby spłacić jego zobowiązania. Pozdejmował z siostry wszelkie precjoza, tylko z jednym pierścionkiem miał problem. Niewiele myśląc wyjął nóż i zaczął obcinać dziewczynce palec.
Nagle "nieżywa" panna usiadła i zaczęła głośno krzyczeć. Kiedy do pokoju zbiegli rodzice i owa pokojówka, ujrzeli widok naprawdę dla ludzi o mocnych nerwach: ich córka siedziała w trumnie przyciskając do piersi krwawiącą dłoń, a syn leżał nieprzytomny na podłodze, trzymając w zaciśniętej pięści nóż.
Kiedy nastał dzień, szczęśliwi rodzice, dziękując Bogu za żywą córkę, wybaczyli synowi i pod przysięgą poprawy obiecali spłatę jego długów. Rodzice celowo uruchomili największe kuchenne plotkary, które opowiadały niestworzone rzeczy na temat zmartwychwstania panienki. Był to najlepszy sposób, aby zatuszować haniebny czyn ich syna.
Wydaje się, że "happy end" - ale nic z tego! Teraz zaczyna się ta część, która interesuje mnie najbardziej. Ostatecznie tzw. śmierć pozorna, czyli letarg nie należy do rzadkości, a wyrodnych synalków też nie brakuje…
W sposobie bycia głównych bohaterów zaszła niesamowita zmiana. Chłopak wrócił na studia (które później ukończył z wyróżnieniem), zerwał ze złym towarzystwem, nigdy więcej nie dał rodzicom najmniejszego powodu do niezadowolenia.
Dziewczynka odwrotnie - stała się krnąbrna, agresywna i, co najbardziej przerażało otoczenie, znalazła przyjemność w dręczeniu zwierząt. Kiedy jej brat wrócił z dyplomem do domu, ona pojechała na przejażdżkę konną, rozpętała się burza i prawdopodobnie wystraszony koń ją zrzucił. Odnaleziono dziewczynę dopiero nad ranem - zginęła na miejscu.
Męczy mnie pytanie, co naprawdę stało się tej nocy między rodzeństwem. Czy tak drastyczna zmiana może być wynikiem stresu, utraty przytomności, szoku? Czy też doszło do zaburzenia w obrębie ich matryc energetycznych? W myśl zasady, że nic w przyrodzie nie ginie i jaką energię wytworzymy, takiej doświadczymy, ich cechy powinny raczej wyostrzyć się, a nie zmienić.
Jeśli macie jakieś sugestie, zachęcam do ich wyrażania!
Źródło: biuro-duchow.blog.onet.pl</field>
  </doc>
  <doc>
    <field name="id">184</field>
    <field name="title">przed-nami-straszliwe-czasy</field>
    <field name="datawydarzenia">1975 r, 1977 r</field>
    <field name="miejsce">w Rzymie</field>
    <field name="description">Wielka rewolucja w Rzymie, kara dla papieża, potężne ciemności, wielkie zniszczenia, osuwanie się gór, wybuchy wulkanów, potężne konstrukcje obrócone w gruzy to tylko część przepowiedni Franceski Leonardi.
W latach 70. XX wieku całe Włochy obiegła wieść o cudownych objawieniach wdowy z Rzymu. Przedstawiamy najważniejsze proroctwa otrzymywane za sprawą Chrystusa od marca 1975 r. do października 1977 r. Jedno z nich wyraźnie podkreśla, że zło w świecie osiągnęło rozmiar znacznie większy, niż w czasach potopu. Do drugiego potopu raczej nie dojdzie, zgodnie z przepowiednią Leonardi, ale na ludzkość przyjdzie inny rodzaj oczyszczenia. Szczególnie doświadczone mają zostać Włochy.
Oczyszczenie z grzechów nastąpi za sprawą przerażającego rozlewu krwi. Jak przekazuje Jezus, jest to jedyny sposób na "obmycie z win". Odpowiedzialność za ludzkość spadnie na głowę papieża, który będzie musiał wiele wycierpieć. Proroctwo wywołuje przestrach, kiedy padają w nim słowa, że czasy będą "straszliwe z najstraszliwszych". Zgodnie z innym objawieniem z powierzchni ziemi zniknąć ma pięć narodów. Nie ma jednak żadnej wskazówki, które to będą narody. A może kres czeka także i nasze państwo? Proroctwo milczy na ten temat, co jednak nie oznacza, że taki scenariusz trzeba wykluczyć. Zapowiadane jest również nadejście najstraszliwszego w historii świata "płonącego bicza". Co mogą oznaczać te słowa? Być może dojdzie do niesamowitego pogromu ludzi, skoro według Leonardi wielu ludzi zginie na skutek użycia broni. Wizja wojny jest bardzo realna. Kolejna wskazówka dotyczy czasu trwania owego "bicza" - 70 godzin, i skutków jego działania - "grzesznicy zostaną starci w pył". Czy możemy się spodziewać wybuchu bomby atomowej o niespotykanej sile rażenia, która po upływie niespełna trzech dni odsłoni nam przerażający obraz świata?
Kolejna z wizji Leonardi wskazuje na odrodzenie się komunizmu, który od momentu swoich narodzin w samych tylko Chinach uśmiercił ok. 65 milionów istnień, a w ZSRR - 20 mln! Nie wspominając już o liczonych w milionach ofiarach pochodzących z innych krajów świata. Sami zauważamy, że wiele proroctw pokrywa się. Czy pamiętamy wcześniejszą wizję ,,czerwonych i żółtych wojowników"? Elementy układanki pasują do siebie… Komunizm czasów apokalipsy ma siać biedę, strach i zniszczenia oraz zgładzić wielu rządzących. Agresji wroga towarzyszyć mają gwałty i przestępstwa. Zapowiada się, że jeśli przyjdzie nam tego doczekać, będziemy świadkami czasów, wobec których II wojna światowa wydaje się niewielkim zagrożeniem. Słowa Chrystusa wyrażają zasmucenie fatalnym stanem człowieka. Jeśli się nie nawrócimy, przyjdą tragiczne wydarzenia... Leonardi otrzymała orędzie ponad trzydzieści lat temu, więc nie wiemy, czy miłosierdzie Boga nie jest na skraju wyczerpania!
Przytoczmy fragment kolejnej wizji:
"Nigdy nie widziany ogień spadnie na ziemię i duża część ludzkości zostanie zniszczona […]. Z wyciem i szatańskimi przekleństwami będą wołali do gór, aby ich przykryły, będą próbowali kryć się w pieczarach, ale na próżno".
Czy to kolejne ostrzeżenie przed wybuchem bomby atomowej, przed działaniem której nigdzie nie znajdziemy dobrego schronienia? Nie wiadomo. Bóg donosi nam, że ocaleni znajdą w nim pomoc. Szykuje się także kolejna ekspansja Rosji na kraje europejskie. Zagrozi ona Włochom, ale sama ma zostać zniszczona działaniem ognia. Kolebka kultury łacińskiej uratuje się jednak. Trudno jest jednoznacznie zrozumieć sens tej wizji Leonardi. Jeśli Rosja - nuklearne mocarstwo - zagrozi Europie, to w ostateczności ucieknie się do użycia najstraszliwszej broni. Nie zostało to jednoznacznie powiedziane, ale, jak wiadomo, rozwoju wypadków nikt nie jest w stanie przewidzieć.
Inne przepowiednie Leonardi powtarzają obrazy znane z wielu innych proroctw: wielka rewolucja w Rzymie, kara dla papieża, potężne ciemności, wielkie zniszczenia, osuwanie się gór, wybuchy wulkanów, potężne konstrukcje obrócone w gruzy. Gdybyśmy przyjęli, że każda z przepowiedni mówi o tym samym, tylko w inny sposób lub skupia się na poszczególnym wydarzeniu, być może odsłoniłyby się przed nami nowe fakty.</field>
  </doc>
  <doc>
    <field name="id">185</field>
    <field name="title">przemek-kossakowski-i-jego-spotkanie-z-egzorcysta</field>
    <field name="datawydarzenia"></field>
    <field name="miejsce">na Bałkanach</field>
    <field name="description">W swoich podróżach Przemek Kossakowski doświadcza rzeczy z pogranicza zdrowego rozsądku, które dla wielu ludzi wydają się być odrażające, zbyt ekstremalne, czy wręcz wstrząsające.
Czasem jednak uczestniczy w zdarzeniach, których można pozazdrościć. Tym razem był świadkiem najprawdziwszych egzorcyzmów, co niewątpliwie pozostanie na długo w jego pamięci i zapewne w pamięci widzów. Spotkał Constantina, człowieka który chciał być muzykiem, a wybrał inną drogę. Czy raczej ta droga została mu wskazana przez Boga, jak opowiada. Pomaga ludziom, bo ma przekonanie, że musi wykorzystać swój dar. Wie, że to demony powodują choroby, dlatego wypędza je z ludzi, czyniąc ich uzdrowionymi.
Do Constantina zwraca się wielu cierpiących, powykręcanych bólem i krzyczących ludzi. Wśród tego przykrego widoku Kossakowski stał się świadkiem cudu. Każdy zna z Biblii powieść o uzdrowieniu chromego.
Udało nam się zadać Przemkowi Kossakowskiemu kilka pytań.
Onet: Jak się tam czułeś, obcując z taką energią?
Przemek Kossakowski: Czułem się w jego obecności dziwnie, miałem fizyczne dolegliwości pociłem się, dokuczała mi suchość w gardle. Zdarzało mi się to wcześniej. To takie uczucie jakbym był pod wpływem środków psychoaktywnych. Miałem uczucie, że rozszerzają się drogi oddechowe.
W czasie samych egzorcyzmów wyzwoliła się taka energia, w której czułem się wręcz fatalnie. To trudne doświadczenie, gdy nagle ktoś koło mnie pada, inny toczy pianę z ust na zmianę z krwią i wyje. Nie wspominam tego miło, to nie było przyjemne i nie było oczyszczające.
Jakie było Twoje wrażenie po rozmowie z Constantinem, a jakie już po samym seansie?
Constantin w czasie egzorcyzmów jest stanowczy, kategoryczny, ostry. Krzyczy do człowieka - w niego. Można porównać go do oficera śledczego. W normalnej rozmowie jest łagodny. Gdy patrzy mu się w oczy widzi się prawego człowieka, któremu się ufa.  I rozumiem wszystkich tych, którzy do niego przychodzą po pomoc.
Czy możesz nam zdradzić, czy takie egzorcyzmy są odpłatne?
Ja nie wiem. Przyznam szczerze, że akurat o tym kompletnie nie myślałem w zderzeniu z tym, co mnie tam spotkało. Mogę się domyślać, że jest to na zasadzie "co łaska". Mając na uwadze to, czego dokonuje z pewnością ludzie okazują mu sowicie swoją wdzięczność. Nie przypominam sobie bym widział gdzieś cennik.
Skoro mowa, że to Bóg wezwał Constantina do tego dzieła, to jak to się odbyło?
Constantin był muzykiem.  Był zainteresowany tylko swoją karierą na scenie. Ale narastało w nim poczucie że to nie jest dobre, że sława i poklask są puste. Ta świadomość wywołała u niego stan głębokiej depresji. Opisując swoją przemianę jest poruszony do łez. To było dla niego jak zesłanie Ducha Świętego, ale jednocześnie to było niczym przeżycie własnej śmierci. Moment objawienia, w którym zeszła do niego jasność niczym błysk.
Jak powszechnym zjawiskiem są na Bałkanach egzorcyzmy, co na to ich Kościół?
Ezgzorcyzmy nie są powszechne na Bałkanach i jak wszędzie są odprawiane wyłącznie w oparciu o monopol kościoła, który nie lubi gdy się to narusza. Constantin raczej wymijająco odpowiada na swoje ewentualne możliwości współpracy z kościołem, stąd wnioskuję, że jest to szorstka przyjaźń.
Constantin sam nazywa się pastorem z nadania przez Boga bezpośrednio, bez kościelnych procedur. Twierdzi, że nie jest Jezusem, ale Jezus jest w nim.
Jeśli macie ochotę - tak jak Przemek - zobaczyć to na własne oczy - zapraszamy do obejrzenia najnowszego odcinka programu "Kossakowski. Szósty zmysł".
Wyjątkowy odcinek w wyjątkowy dzień - Wielką Niedzielę o 18, oglądaj w TTV.
Zobaczcie koniecznie fragment odcinka, w którym Przemek Kossakowski uczestniczy w egzorcyzmach.</field>
  </doc>
  <doc>
    <field name="id">186</field>
    <field name="title">przemek-kossakowski-na-balkanach-spotkanie-z-egzorcysta</field>
    <field name="datawydarzenia"></field>
    <field name="miejsce"></field>
    <field name="description">W swoich podróżach Przemek Kossakowski doświadcza rzeczy z pogranicza zdrowego rozsądku, które dla wielu ludzi wydają się być odrażające, zbyt ekstremalne, czy wręcz wstrząsające.
Tym razem był świadkiem najprawdziwszych egzorcyzmów, co niewątpliwie pozostanie na długo w jego pamięci i zapewne w pamięci widzów. Spotkał Constantina, człowieka który chciał być muzykiem, ale wybrał inną drogę. Czy raczej ta droga została mu wskazana przez Boga, jak opowiada. Pomaga ludziom, bo ma przekonanie, że musi wykorzystać swój dar. Wie, że to demony powodują choroby, dlatego wypędza je z ludzi czyniąc ich uzdrowionymi.</field>
  </doc>
  <doc>
    <field name="id">187</field>
    <field name="title">przepowiednie-krolowej-saby</field>
    <field name="datawydarzenia"></field>
    <field name="miejsce">w Polsce, w Jerozolimie, w Biblii, w Piśmie, w Czarnej Afryce, w Europie, na Ziemi, w Częstochowie</field>
    <field name="description">Jeszcze w latach 90. cieszyły się one w Polsce wielką popularnością. Uważano, że królowa Saby zaskakująco trafnie opisywała współczesność, wymieniając szereg niepokojących zwiastunów końca świata. Na spełnienie czeka siedem ostatnich ostrzeżeń. Co jeszcze wiadomo o jej proroctwach?
Po II wojnie światowej przepowiednie królowej Saby zyskały wielką popularność, głównie za sprawą prostoty i dramatyczności przekazu. Starożytna władczyni posiadająca dar widzenia przyszłości przerażająco dokładnie opisała dzieje kolejnych epok twierdząc, że żyjemy w "czasach ostatecznych". Była "Nostradamusem" czasów naszych dziadków. Niektórzy do dziś ze strachem wspominają jej "siedem przestróg" - jedyną część proroctwa, która jeszcze się nie wypełniła.
Tożsamość Michaldy
Według najpopularniejszej wersji proroctwa, na dwór króla Salomona przybywa tajemnicza Michalda - królowa Saby, która pielgrzymuje do Ziemi Świętej z "murzyńskich krain". Podobnie jak król żydowski, słynie ona z mądrości, ale posiada też wyjątkowy dar widzenia przyszłości. Podczas kilku miesięcy spędzonych w Jerozolimie, Salomon wypytuje ją o to, co czeka jego naród oraz świat.
Wizyta królowej Saby (lub Szeby) znajduje potwierdzenie w Biblii, gdzie władczyni nazywana jest Makedą. Było to ważne wydarzenie, o którym wspomina m.in. Pierwsza Księga Królewska odnotowując, że w podarku od niej król otrzymał "sto dwadzieścia talentów złota i bardzo dużo wonności oraz drogocennych kamieni. Nigdy nie przyniesiono więcej wonności od tych, które królowa Saby dała Salomonowi" - wspomina się w Piśmie.
Jej bajecznie bogate królestwo nie leżało jednak w Czarnej Afryce, ale na południu Półwyspu Arabskiego (na terenie dzisiejszego Jemenu) i obejmowało tereny po drugiej stronie Morza Czerwonego, na obszarze Etiopii i Somalii. O królowej wspomina także Koran (nazywając ją Balqis) i tradycja etiopska, w której jest ona niezwykle popularna. Skoro możliwe, że Michalda istniała naprawdę, czy rzutuje to na prawdziwość jej przepowiedni?
O co pytał Salomon?
Proroctwa mówią, że podczas pobytu u Salomona, królowa uchyliła mu rąbka tajemnicy przyszłości, wieszcząc m.in. narodziny Jezusa. Streszczając jego krótką historię dodała, że 1200 lat po jego śmierci rozpocznie się okres wojen i katastrof, zaś "naród żydowski będzie zniszczony i tułać się będzie po całym świecie".
Według Michaldy, 200 lat później pojawi się pierwsze upomnienie od Boga - wielka kometa, w której czasach religia upadnie, "brat powstanie przeciw bratu", a "państwo rzymskie będzie zrujnowane". Interpretuje się to jako zapowiedź reformacji i wojen religijnych. Podczas rozmów z Salomonem władczyni w symboliczny sposób opisała dzieje kolejnych epok, zapowiadając m.in. pojawienie się Napoleona, rewolucję technologiczną i wielkie wojny w Europie.
Największe zainteresowanie w jej proroctwach wzbudziły zapowiedzi końca świata, które Michalda podzieliła na trzy grupy. Dwie z nich już się wypełniły. Wśród pierwszych oznak tego, że zbliżamy się do mety dziejów było to, że ludzie "kopiąc głęboko na 300 sążni, dobywać będą węgiel, rudę i kamienie i za pomocą tych materiałów budować różne przyrządy żelazne i węglem je poruszać". Drugim znakiem będzie rozwój ogólnoświatowego handlu, trzecim - zanik szczerości, zaś czwarty wypełni się, gdy "pieniądz zapanuje nad światem i stanie się wielki jak Bóg".
Symptomy apokalipsy
Ponieważ cywilizację będą toczyć chaos i patologie, jakiś czas później pojawi się kolejna grupa znaków. Oto niektóre z nich: "ludzie pracując ciężko przez cały tydzień będą zmuszeni, żeby nie umrzeć z głodu, pracować w niedziele i święta", "zakwitnie sztuka i posuną się nauki i umiejętności naprzód", "ziemia podrożeje niesłychanie" i będzie się nią handlować, a "chleb będzie drogi", mimo że wszędzie będzie się coś uprawiać.
Michalda zapowiada nawet zmiany klimatu: "Gdy ludzie wyjdą kosić siano, suche już od letniego słońca, znajdą śnieg, bowiem w nocy spadnie obfity", a nawet skutki przeludnienia: "Ludzie rozmnożą się nad miarę, więc żywności i środków zabraknie dla wszystkich". Wspomina też, że pojawią się społeczeństwa multikulturowe: "Przybędzie wiele innych narodów […], przez co wiele złego powstanie, gdyż nikt nie będzie wiedział, do jakiego narodu należy, ani jaką wiarę wyznaje". Oprócz tego świat zaleje fala dziwacznych mód, które będą szerzyć zepsucie obyczajów.
Bliskość końca świata objawi się także tym, że "głód, nędza i rozpacz z roku na rok cięższe będą, aż w końcu niemożliwym stanie się życie, szczególnie dla ubogich". Utrapieniem będą lata nieurodzajów, po których "nastanie drożyzna, jakiej dawno nie bywało przedtem i rozpacz w kraju". Towarzyszyć temu będzie wyzysk najuboższych, ale najgorsze będzie to, że "Słońce stanie się chłodniejsze, przestanie ludzi ogrzewać i […] cały rok będą oni musieli chodzić w futrach i kożuchach".
Siedem ostatnich przestróg
Królowa Saby wieszczy też ciągły ferment, chaos i rewolucje, które dopiero czekają ludzkość. Z czasem zrodzi się z nich wielki światowy konflikt, którego decydujące akordy mają rozegrać się u stóp tajemniczej "Góry Melnik". Po wojnie zniszczony zostanie hegemon - "Nowy Babilon", a odrodzony świat czeka "50 lat żyznych i urodzajnych", ale… to ostatnie dobre wieści. Zapowiedzią "końca końców" ma być to, że "księżyc, gwiazdy i słońce świecić inaczej będą".
W "czasach ostatecznych" ludziom objawionych zostanie "siedem znaków" tego, że życie na Ziemi zmierza ku końcowi. Pierwszy będzie niezwykle charakterystyczny - jak mówi Michalda - "wszystkie stworzenia, które żyją, poczną się krwią pocić", po czym "księżyc i gwiazdy blaskiem czerwonym zalśnią". Kolejnym znakiem będzie wielka susza, która zniszczy całą roślinność oraz to, że w niektórych miejscach gleba zacznie "płonąć" sama z siebie. Na koniec dojdzie do "poruszenia się powierzchni ziemi". Będzie to finał królowania człowieka na planecie.
Na czasy, kiedy ma to nastąpić, Michalda wieszczy narodziny Antychrysta, który posiądzie cudowną siłę i "wielu mniemać będzie, że jego moc jest pochodzenia niebieskiego, a właściwie Lucyper go nią obdarzy". Walczyć z nim będą dwaj zesłani przez Boga prorocy - Eliasz i Enoch, a kościołem w tym okresie rządził będzie ostatni papież o imieniu Piotr.
Przepowiednie jarmarczne
Bystrzejsi czytelnicy proroctw Michaldy zorientowali się, że jej wiedza budzi pewne zastrzeżenia - królowa otwarcie mówi o Chrystusie, Cesarstwie rzymskim, papiestwie i islamie na długo przed tym, nim ktokolwiek o nich usłyszał (przypomnijmy, że jej wizyta miała miejsce za życia Salomona - w X w. p.n.e.!) Choć Biblia wspomina o jej pobycie w Jerozolimie, nigdzie nie ma wzmianek o nadprzyrodzonych zdolnościach królowej. Skąd więc wzięły się proroctwa?
Trudno powiedzieć. Ci, którzy o nich piszą powołują się zwykle na autorytet bliżej nieznanych (i pewnie nieistniejących autorów). Kolejnym absurdem jest to, że Salomon zwraca się do Michaldy per "Sybillo" - co stanowi dowód, że twórca "Proroctw Królowej Saby" najprawdopodobniej "pozszywał" je z różnych źródeł. (Sybillami w świecie grecko-rzymskim nazywano wieszczki przepowiadające przyszłość w wyroczniach).
Książeczki z przepowiedniami Michaldy były jedną z najpopularniejszych pozycji tzw. literatury jarmarcznej dostępnej na odpustach i w sanktuariach (w latach 90. wydawano je jeszcze w Częstochowie). "Proroctwa królowej Saby" powstały najprawdopodobniej w okresie zaborów (w tym samym czasie, co zapomniane "Proroctwo Wernyhory") i były od tamtego czasu wielokrotnie aktualizowane. Ich popularność utrzymała się bardzo długo, choć w ostatnich latach - z bliżej niejasnych przyczyn - zapomniano o nich.
____________________
Cytaty z przepowiedni Michaldy pochodzą z "Proroctwa Królowej Saby", (oprac. T. Rogula, Częstochowa 1989).
Cytaty z Pisma Świętego pochodzą z "Biblii Tysiąclecia".</field>
  </doc>
  <doc>
    <field name="id">188</field>
    <field name="title">przepowiednie-o-koncu-swiata</field>
    <field name="datawydarzenia">21 grudnia, 2012 r</field>
    <field name="miejsce">na Ziemi, w Biblii, w Sąd Ostateczny, na Ziemię, przed Nim</field>
    <field name="description">Podobno kres naszej cywilizacji nastąpi już 21 grudnia 2012 roku. Co się wtedy właściwie stanie?
Znamy dziesiątki przepowiedni dotyczących końca świata. Niektórzy autentycznie obawiają się, że niebawem wszyscy znikniemy z powierzchni Ziemi. Inni z kolei traktują tego typu wizje - lekko mówiąc - z przymrużeniem oka.
Mało kto jednak zastanawia się, jak owa zagłada jest widziana przez ludzi odmiennych kultur.
Odkąd istniejemy na Ziemi, pytania o przyszłość są nam właściwe, a odpowiedzi na nie ciągle poszukiwane. Od starożytności aż do dzisiaj zastanawiamy się nad przyszłością, odczytujemy znaki na niebie i ziemi zwiastujące globalne katastrofy i analizujemy prawdopodobieństwo końca świata. Najbliższe wizje katastrofy dotyczą 21 grudnia bieżącego roku i ze zdziwieniem stwierdzić można, że zarówno w Biblii, jak i w tradycjach wielkich religii świata, opis końca naszego istnienia bywa podobny.
Chrześcijanie wierzą w Sąd Ostateczny, kiedy to Bóg zstąpi na Ziemię i rozliczy nas ze wszystkich grzechów popełnianych za życia. W hinduizmie z kolei mówi się o reinkarnacji i karmie. Celem jest wyzwolenie z człowieczeństwa do boskości, odkrycie naszej absolutnej Jedności. Śmierć człowieka nie jest jego końcem, jest przejściem do innej postaci: lepszej lub gorszej w zależności od uzbieranych zasług, a więc dobrej karmy, którą gromadzimy.
Przyszłość chrześcijan zależy więc od postępków człowieka. Podobnie w buddyzmie, a nawet w islamie. W każdej z religii zatem występuje coś w rodzaju chrześcijańskiego Sądu Ostatecznego. W Koranie na przykład jest mnóstwo wątków apokaliptycznych. Na przykład w rozdziale XXVII "Mrówka" czytamy: "Skoro odezwie się głos trąby, wszystko, co jest na niebie i ziemi, będzie przejęte strachem, wyjąwszy wybranych Pańskich wszyscy ludzie pokornie nachyleni staną przed Nim. Ci, którzy staną z dobrymi uczynkami, odbiorą chwalebną zapłatę i będą wolni od przestrachu w dzień sądu. Ci zaś, którzy zbrodnie z sobą przyniosą, wrzuceni do ognia, twarzą na nim leżeć będą".
Przed końcem świata wystąpić mają pewne apokaliptyczne znaki. Wielki dym osnuwać ma całą Ziemię, a niewierni zostaną podobno oślepieni. A kiedy już koniec będzie zupełnie bliski, pojawi się ogień i skupi ludzkość w jednym miejscu. Będzie to początek naszego końca. Jego wizja znana jest przede wszystkim z proroctw starotestamentowych: "Powstanie naród przeciw narodowi i królestwo przeciw królestwu. I miejscami będą wielkie trzęsienia ziemi, zarazy i głód, będą znaki wielkie z nieba" (Łk 21, 10-11). W chrześcijaństwie jednak jest wyraźnie powiedziane, że tajemnica końca świata znana jest tylko Bogu.
Nie wiemy, czy 21.12.12 to data, kiedy faktycznie nastąpi koniec świata. Co więcej, trudno jest rozstrzygnąć, ile prawdy jest w rozmaitych proroctwach, którymi media karmią nas każdego dnia.
Niezależnie od podejścia nadal pozostaje pytanie: jak będzie wyglądał Armagedon? Według przypuszczeń obserwatorów zjawisk astronomicznych, Słońce może zmienić swoje pole magnetyczne pod wpływem konstelacji Oriona i innych ciał niebieskich. Wówczas, jak głosi egipska Księga światła, zacznie ono emitować światło świateł, niezwykle intensywne i palące.
21 grudnia 2012 roku nastąpić ma podobno coś w rodzaju "krótkiego spięcia" w polu elektromagnetycznym Słońca. Nadchodzące wydarzenia apokaliptyczne mają być niemożliwe do porównania z czymkolwiek, co dotychczas przeżyła ludzkość. Jednym z najpoważniejszych elementów Armagedonu ma być gwałtowne odwrócenie biegunów, co sprawi, że Ziemia zacznie się obracać w przeciwną stronę.
Niektórzy naukowcy wspominają o częściowym osłabieniu, a nawet całkowitym zaniku pola magnetycznego naszej planety, co oznaczałoby, że stracimy zupełnie warstwę ochronną. Wydarzenie to może być porównywalne z eksplozją dziesięciu tysięcy bomb atomowych jednocześnie.
Jeśli przebiegunowanie Ziemi faktycznie dojdzie do skutku, całe kontynenty mogą przestać istnieć, a miliardy ludzi stracą życie. Byłaby to największa tragedia na świecie od czasów biblijnego potopu. Jeżeli w czasie mającego nastąpić kataklizmu Stany Zjednoczone przesuną się w kierunku obecnego bieguna północnego (przyszłego południowego), to tak, jakby woda w porcie nowojorskim nagle opadła. W Brazylii ukażą się wielokilometrowe plaże, bo woda zostanie wypchnięta siłą.
Na obecnym lądzie zjawisko będzie z kolei odwrotne. Z nadzwyczajną szybkością wody podniosą się na katastrofalną wysokość. Gigantyczna fala, nigdy dotychczas niespotykana, wysoka na setki metrów, bezlitośnie zniszczy wszystkie tereny nadbrzeżne. Nie będzie można uciec przed tą gwałtownością przyrody.
Gdy woda rozpłynie się ponad lądami, zginąć może więcej ludzi, niż dotychczas we wszystkich wojnach w historii. Czy Armagedon faktycznie zniszczy naszą planetę? Nie mamy pewności. Wiadomo jednak, że wszystkie te groźby to znakomita okazja do refleksji. Przecież wiele przepowiedni ma charakter warunkowy, a więc ich spełnienie w dużej mierze zależy od nas samych. Możemy mieć nadzieję, że jeszcze nie wszystko jest przesądzone.</field>
  </doc>
  <doc>
    <field name="id">189</field>
    <field name="title">przyszlosc-moze-byc-dobra</field>
    <field name="datawydarzenia">2023 r, w 1998, w 2023</field>
    <field name="miejsce"></field>
    <field name="description">W 2023 r. pojawi się człowiek, którego po śmierci cały świat okrzyknie prorokiem i prawdziwym pomazańcem bożym. Książki jego autorstwa donoszące o wspólnym źródle pochodzenia największych religii świata dotrą na listę światowych bestsellerów, zjednując sobie pokaźne grono czytelników.
Na szczególną uwagę, ze względu na swoją optymistyczną wymowę, zasługuje wizja schyłku świata pochodząca od jasnowidza z Ełku. Po raz pierwszy ukazała się ona w 1998 r. na łamach miesięcznika "Pellegrini", podejmującego tematykę astrologiczno-futurologiczną. Obraz, jako jeden z nielicznych, przynosi ludzkości pocieszenie i napawa wiarą w spokojną przyszłość.
Jasnowidz z Ełku stanowczo zaprzecza pojawieniu się w najbliższym czasie niszczycielskich kataklizmów. Jego zdaniem rok 1998 zapoczątkował najlepszy okres w dziejach Ziemi. Wprawdzie nie uda nam się uniknąć lokalnych powodzi, trzęsień ziemi, a nawet wojen, ale bądźmy pewni, że nie dojdzie do katastrofy na dużą skalę, która mogłaby zagrozić prawidłowemu funkcjonowaniu planety!
Do życia powołana zostanie ogólnoświatowa instytucja dbająca o losy ziemi. Będą nas nękały raczej problemy natury społecznej. Wzrośnie przestępczość zorganizowana. Nie zapowiada się na zwiększenie ilości służb porządku publicznego, ale policjanci zaopatrzeni zostaną w nowocześniejszy sprzęt umożliwiający rozpoznanie każdego sprawcy przestępstwa. Prawdopodobnie naukowcom uda się stworzyć fenomenalne narzędzie rejestrujące ludzkie myśli!
Nawet ekolodzy nie będą zawiedzeni, kiedy wprowadzony zostanie nowy, bardzo wydajny sposób magazynowania energii. Wynalazek wielkości zwykłego akumulatora samochodowego dostarczy ilość energii odpowiadającą tygodniowemu zapotrzebowaniu gospodarstwa domowego!
Czekają nas pozytywne zmiany także na gruncie religijnym. Kościół katolicki przeżyje apogeum swojej świetności, dojdzie do zniesienia celibatu wśród duchowieństwa oraz zaakceptowania środków antykoncepcyjnych. Zniesienie celibatu nie nastąpi jednak od razu. Najpierw pojawi się podręcznik regulujący stosunki duchowieństwa i osób świeckich, później księża połączą się w związki z kobietami, aż wreszcie papież wyda zgodę na prawne utrwalanie tych związków. Oczywiście celibat pozostanie nadal, ale ten sposób życia będzie sprawą osobistej decyzji, a nie przymusu. Według jasnowidza z Ełku, wiele odłamów religijnych połączy się w jedno. Kościół katolicki odnajdzie drogę porozumienia z nurtem protestanckim i nawiąże pozytywne relacje z wyznawcami religii prawosławnej. Kiedy chrześcijaństwo połączy się z judaizmem, a kolejno z islamem dojdzie do utworzenie religii jednej, uniwersalnej, akceptowanej przez wszystkich. Nie będzie już nienawiści i wzajemnych uprzedzeń wśród wyznawców różnych religii.
Na uwagę zasługuje też inny wątek poruszony w proroctwie. Zgodnie z zapowiedzią w 2023 r. pojawi się człowiek, którego po śmierci cały świat okrzyknie prorokiem i prawdziwym pomazańcem bożym. Książki jego autorstwa donoszące o wspólnym źródle pochodzenia największych religii świata dotrą na listę światowych bestsellerów, zjednując sobie pokaźne grono czytelników. Proroctwo przynosi pozytywne wiadomości wszystkim obrońcom wartości ludzkiego życia, bowiem ani aborcja, ani eutanazja nie znajdą w przyszłości społecznej akceptacji. Wizja nie podejmuje, co prawda, tematu trzeciej wojny światowej, ale mówi o wprowadzeniu przez obdarzony autorytetem Kościół zakazu wszczynania jakichkolwiek działań wojennych pod groźbą ekskomuniki. Jeśli tak się stanie, być może uda się w porę powstrzymać ludzkość przed samozniszczeniem.</field>
  </doc>
  <doc>
    <field name="id">190</field>
    <field name="title">przyszlosc-swiata-zapisana-jest-w-starym-testamencie</field>
    <field name="datawydarzenia"></field>
    <field name="miejsce">w Piśmie Świętym, w Starym Testamencie, przed Drosninem, w Pięcioksięgu, w Biblii, na Górze Synaj</field>
    <field name="description">Pod koniec lat 90. XX wieku świat oszalał na punkcie odkrycia, które opublikował dziennikarz Michael Drosnin w swojej książce pod fascynującym tytułem "Kod Biblii". Publikacja w zaskakującym tempie stała się bestsellerem, a cały świat zaczął zastanawiać się, czy faktycznie w Piśmie Świętym spisana jest nasza przyszłość. Idea kontrowersyjna, lecz niezwykle intrygująca. Jeśli w Starym Testamencie, bo jego treść dokładnie badano, rzeczywiście znajdują się szczegółowe, zaszyfrowane informacje na temat historii ludzkości aż do czasów rzekomej zagłady, to znaczy, że żyjemy pod dyktando spisane tysiące lat przed naszym narodzeniem!
Taki rozwój wypadków oznacza, że nasz los jest z góry przewidziany i nie mamy najmniejszego nawet wpływu na to, co się z nami w przyszłości stanie. Wersja okrutna, ale całe szczęście nie jedyna. Niektórzy badacze twierdzą, że w Piśmie Świętym Starego Testamentu zapisane są, najprościej mówiąc, wszelkie możliwości tego, co nas czeka. My natomiast, kierując swoim życiem, obieramy jedną z potencjalnych ścieżek. Na pierwszy rzut oka wydaje się to wersją bardziej optymistyczną. Czy na pewno? Przecież nie znając możliwości, tak naprawdę błądzimy po omacku, więc skąd wiadomo, że idziemy w dobrą stronę? Ten problem przyświeca ludziom, a przede wszystkim wybitnym kabalistom od dziesięcioleci. Jeszcze długo przed Drosninem próbowano rozszyfrować treść natchnionych ksiąg. Pewne źródła podają, że sam Isaac Newton był święcie przekonany, iż karty Starego Testamentu to szyfr stworzony przez Boga. Niestety mimo usilnych prób nie udało mu się w żaden sposób potwierdzić swoich przypuszczeń.
Zakodowane informacje w Pięcioksięgu, czyli Torze, starał się odnaleźć także rabin Chaim Weissmandl. W tym celu w latach 40. ubiegłego wieku zastosował ciągi liter równoległych, by zbadać treści hebrajskiego pisma. Niestety i tym razem wyniki nie były imponujące. Dopiero żydowski matematyk Elijahu Rips wraz ze swoim przyjacielem fizykiem Doronem Witztumem przeprowadzili badania, których rezultat zaskoczył nawet największych niedowiarków. Naukowcy rzekomo odnaleźli specjalny kod, który według nich miał stanowić ostateczne rozwiązanie zagadki Tory. Zanim jednak o rezultatach, należałoby powiedzieć kilka słów o samym pomyśle na numeryczny kod. Okazuje się, że każdej literze hebrajskiej jest przyporządkowana określona cyfra lub liczba i ten właśnie fakt stanowił punkt wyjścia dla skomplikowanych obliczeń. Dużym ułatwieniem był brak konieczności tworzenia osobnych systemów liczbowych i numerycznych. Spójrzmy zatem, jakie były wyniki ich mozolnych badań.
Otóż, okazało się, że w tekście Starego Testamentu zakodowane zostały wszystkie wybitne postaci świata żydowskiego, dokładnie 66 nazwisk, o których tysiące lat wcześniej, kiedy powstawał Stary Testament, nikt nie mógł wiedzieć... nikt oprócz Boga, który zgodnie z wiarą wie wszystko. Ich odkrycie wywołało prawdziwą sensację. A z czasem informatyk Yoav Rosenberg opracował program komputerowy, który miał sam rozkodowywać szyfr Biblii. Niestety szybko okazało się, że mimo wielu usilnych prób, nikomu innemu nie udało się powtórzyć wyczynu wspomnianych naukowców. Może żaden z następców nie dorównywał im światłością analitycznego umysłu, a może całe te badania to jeden wielki falsyfikat? Tego nie wiemy do dziś, a treść Biblii nadal spędza sen z powiek wielu zapalonym kabalistom.
Wracając do Drosnina i jego publikacji, warto przez chwilę zatrzymać się nad jego odkryciami, które choć dziś nie cieszą się już popularnością, nie zostały ostatecznie podważone. Dziennikarz oparł swoje badania na metodzie Ripsa, lecz cel który sobie obrał był zdecydowanie odmienny. Otóż Drosnin szukał w Biblii sensacji i dowodów na to, że świat stoi w obliczu kataklizmów i katastrof, prowadzących do ostatecznej zagłady. Uważał, że nic nie dzieje się bez przyczyny, a losy świata faktycznie właśnie w Piśmie Świętym zostały dokładnie opisane. Pierwszym poważnym odkryciem Drosnina były zapiski dotyczące śmierci izraelskiego premiera Icchaka Rabina. Co więcej, ponoć zabójstwo braci Kennedy'ch także było dokładnie zapowiedziane. Te i inne ciekawostki sprawiły, że większość ludzi zaczęła bezkrytycznie przyjmować słowa Drosnina. Znaleźli się jednak i sceptycy, dla których jego metoda była zwyczajnym oszustwem. Uważali oni, że w ten sposób można odnaleźć w Starym Testamencie wszystko bez wyjątku. Ważny powód do powątpiewań stanowiły też tłumaczenia Pisma, które również wpływały na odbiór spisanych w nim treści.
Niezależnie jednak od oficjalnego stanowiska w tej sprawie, przyjmijmy na chwilę, że sławny Kod Biblii faktycznie istnieje. Czego dowiadujemy się o przyszłości świata? Informacje niestety nie przynoszą radości, a już na pewno nie spodziewajmy się spokoju. W książce Drosnina czytamy, że "to, co Mojżesz otrzymał na Górze Synaj, było interaktywną bazą danych, do której aż do niedawna ludzkość nie miała pełnego dostępu z powodu braku odpowiednich narzędzi. Biblia, którą Bóg podyktował Mojżeszowi, była w istocie programem komputerowym, najpierw wyrytym w kamieniu, później zapisanym w zwojach pergaminu. W ukrytym tekście jest jednak nazwana 'starożytnym programem komputerowym'. Teraz program udało się uruchomić i możemy wreszcie odczytać niedostępną wcześniej prawdę o przeszłości i przyszłości".
Wiele kontrowersji budzi także werset z omawianej wcześniej Księgi Daniela, gdzie czytamy: "(...) ukryj słowa i zapieczętuj księgę aż do czasów ostatecznych". Jak podaje autor, w tej właśnie księdze zaszyfrowane jest również słowo komputer, które pojawia się w treści Pisma wielokrotnie. Czy faktycznie Biblia jest "starożytną płytą kompaktową"? Jeśli tkwi w tym ziarenko prawdy, to w najbliższym czasie świat może spodziewać się prawdziwych kataklizmów. Bowiem zgodnie z teorią Kodu Biblii, w tekście Starego Testamentu mamy do czynienia z licznymi ostrzeżeniami. Chodzi głównie o trzęsienia ziemi, które przerosną najśmielsze oczekiwania. Ponoć dotyczy to głównie lat 2024 i 2113.
Nie wiadomo, czym rzeczywiście jest Kod Biblii i czy coś podobnego naprawdę istnieje. Wielokrotnie w naszej historii zdarzały się falsyfikaty, które miały być tylko dobrym pomysłem na rozgłos. Pewne jest jednak, że dopóki zagadka nie zostanie wyjaśniona, nie możemy jednoznacznie jej przyjąć lub też odrzucić. Miejmy nadzieję, że przyszłość rozwikła tajemnicę Pisma Świętego, najważniejszej Księgi religijnej wszech czasów.</field>
  </doc>
  <doc>
    <field name="id">191</field>
    <field name="title">reguly-astrologii-tradycyjnej</field>
    <field name="datawydarzenia"></field>
    <field name="miejsce"></field>
    <field name="description">"Rzecz w tym, aby uzmysłowić sobie fakt, iż współczesna astrologia humanistyczno-psychologiczna jest zaledwie częścią, niewielkim fragmentem, można powiedzieć - bladym odpryskiem wielowiekowej tradycji, która uformowała się już w czasach babilońskich i dotrwała aż do końca XVII wieku; tradycji rozciągającej się od zamierzchłej starożytności aż po wybuch rewolty oświeceniowej, w czasie której astrologia bez mała nie zniknęła, by w XIX wieku odrodzić się w niemal całkowicie zdeformowanej formie, której poniekąd każdy czytający tę książkę jest mniej lub bardziej naiwnym spadkobiercą".
Astrologia stała się w dzisiejszych czasach dziedziną dostępną dla wszystkich. Chyba każdy zna swój znak zodiaku i wie, jakie cechy to determinuje. Niektórzy potrafią nawet obliczyć swój ascendent czy nakreślić horoskop urodzeniowy. Powszechnie dostępna wiedza na temat astrologii nie oddaje jednak całej powagi tej sztuki. Co więcej, ma ona niewiele wspólnego z tym, czym astrologia jest naprawdę.
Jak pisze Piotr Piotrowski w swojej książce "Reguły astrologii tradycyjnej", dziś, gdy podczas kreślenia horoskopu pojawią się jakieś trudności, "kołem ratunkowym współczesnego astrologa często staje się wyobraźnia, intuicja albo niczym nieskrępowna inwencja twórcza, która raz pomoże wpaść na właściwy trop, ale innym razem zaprowadzi na manowce". A tymczasem w podobnych przypadkach doskonale sprawdzą się właśnie stare i dobre, klasyczne reguły astrologii tradycyjnej.
Książka Piotrowskiego to powrót do korzeni mocno dziś skomercjalizowanej sztuki kreślenia horoskopów wydarzeniowych i nie tylko. Dla laika będzie zbyt trudna, ale osoby, które miały już styczność z astrologią i kreśleniem horoskopów będzie cennym źródłem inspiracji do tego, jak wykorzystywać starą sztukę zgodnie z przeznaczeniem.
Reguły astrologii tradycyjnej - Piotr Piotrowski
Wydawnictwo Studio Astropsychologii</field>
  </doc>
  <doc>
    <field name="id">192</field>
    <field name="title">reinkarnacja-siostr-pollock</field>
    <field name="datawydarzenia">1964 r, 5 maja, 1957 r, 4 października, 1958 r, w 2007, w 1902</field>
    <field name="miejsce">w Hexham</field>
    <field name="description">55 lat temu urodziły się Gillian i Jennifer Pollock - angielskie bliźniaczki, których przypadek uważany jest za dowód na istnienie reinkarnacji. Ich rodzice zauważyli, że dziewczynki zachowały fragmenty wspomnień swoich zmarłych tragicznie sióstr. Bliźniaczki miały podobny do nich wygląd i charakter. Sprawa była tak niezwykła, że nawet ich matka - gorliwa chrześcijanka - przestała wierzyć, że to jedynie zbieg okoliczności…
Dr Ian Stevenson (1918-2007) był kanadyjskim psychologiem, który poświęcił karierę naukową na badanie tajemniczego fenomenu zwanego "pamięcią poprzednich wcieleń". Szczególnie interesowały go przypadki jej występowania u dzieci. Uczony zjeździł świat, dokumentując relacje kilkulatków opowiadających o szczegółach z życia ludzi, których nie mieli prawa znać.
Jedna z tych spraw była szczególna. W 1964 r. skontaktował się on z państwem Pollock - rodzicami bliźniaczek, którzy twierdzili, że inkarnowały się w nich dwie tragicznie zmarłe siostry.
Joanna i Jacqueline giną na chodniku
5 maja 1957 r. w brytyjskim Hexham piratka drogowa wjechała rozpędzonym autem na chodnik, zabijając na miejscu 11-letnią Joannę i 6-letnią Jacqueline. Odurzona sprawczyni zrobiła to ponoć umyślnie. Nietrudno wyobrazić sobie, jakie emocje zapanowały wówczas w domu rodziców ofiar - Florence i Johna Pollocków. Rok później matka zabitych dziewczynek była już w kolejnej ciąży. Jej mąż żywił silne przeświadczenie, że urodzi ona bliźnięta, że Jacqueline i Joanna w jakiś sposób powrócą…
Choć lekarz prowadzący twierdził, że Florence nie jest w ciąży mnogiej, przeczucie Johna Pollocka okazało się trafne. 4 października 1958 r. na świat przyszły Gillian i Jennifer - bliźniaczki jednojajowe. Co ciekawe, ich ojciec nie mylił się też w drugiej kwestii. Pierwszą oznaką nadprzyrodzonego związku bliźniaczek z ich tragicznie zmarłym rodzeństwem były wrodzone znamiona na ciele Jennifer.
Dr Stevenson tak pisał o tym w książce "Dzieci, które pamiętają poprzednie wcielenia": "Państwo Pollock zauważyli, że Jennifer - młodsza z bliźniaczek - ma dwa znamiona, które pod względem kształtu i umiejscowienia odpowiadały znamionom u zmarłej Jacqueline. Ślad na czole Jennifer, niedaleko nasady nosa, odpowiadał szramie, która została jej siostrze, kiedy ta potknęła się i upadła, rozcinając sobie skórę. Także duży pieprzyk po lewej stronie talii był u niej identyczny jak u zmarłej".
Z obserwacji bliźniaczek Pollockowie wyciągnęli wniosek, że urodzona 10 minut wcześniej Gillian była wcieleniem zmarłej 11-latki, zaś Jennifer drugiej z nieżyjących dziewczynek. Tożsame znamiona to jednak nie wszystko. Rodzice twierdzili, że córki odziedziczyły też po nieżyjących siostrach wspomnienia.
Pamiętam szkołę, huśtawki i śmierć
Kiedy bliźniaczki zaczęły płynnie mówić, ich rodzice zorientowali się, że opowiadają one o sprawach, o których wiedzieć nie mogły. Stevenson pisał, że Gillian i Jennifer rozpoznawały miejsca i przedmioty z życia sióstr. Szczególnie zaskakująca była ich wrodzona "orientacja przestrzenna" w Hexham, skąd Pollockowie wyprowadzili się niedługo po ich narodzinach. Rodzina odwiedziła miasto dopiero, kiedy dziewczynki miały cztery lata. Wtedy zdarzyło się coś dziwnego.
"Spontanicznie wspomniały o dwóch miejscach - szkole i placu z huśtawkami - zanim je zobaczyły" - odnotował Stevenson. Jedna z nich, wskazując na park, powiedziała: "Tam się bawiłyśmy, tam była huśtawka i zjeżdżalnia". Państwo Pollock twierdzili, że Gillian i Jennifer rozpoznały też swój stary dom. Powtarzające się incydenty sprawiły, że ich matka - gorliwa chrześcijanka - przestała wierzyć, że podobieństwa między zmarłymi córkami a bliźniaczkami to tylko zbiegi okoliczności.
Florence Pollock nie umiała jednak tego do końca zaakceptować. Postanowiła też poddać bliźniaczki pewnej próbie. Gdy Gillian i Jennifer miały cztery lata, postawiła pod drzwiami ich pokoju pudło z rzeczami zmarłych sióstr. Dziewczynki bez problemu wybrały te zabawki, do których było szczególnie przywiązane ich nieżyjące rodzeństwo. Użyły ponoć tych samych imion lalek i maskotek, co Joanna i Jacqueline. Na widok starej zabawki jedna z bliźniaczek krzyknęła: "Nie widziałam cię tak długo!".
Powrót do rodziny
Dr Stevenson postanowił przeanalizować pewne podobieństwa między zmarłymi dziewczynkami a ich siostrami: "Jennifer i Gillian wykazywały zachowania, które odpowiadały ich zmarłym starszym siostrom. Jennifer była zależna od swojej bliźniaczki, podobnie jak Jacqueline była podporządkowana starszej siostrze" - pisał. Pojawiły się też inne ciekawe wątki. Przykładowo, bliźniaczki Pollock bardzo szybko nauczyły się pisać. Podczas gdy Gillian poprawnie trzymała ołówek, druga z dziewczynek zaciskała go w pięści. Stevenson zastanawiał się, czy u pierwszej z nich umiejętność ta mogła zachować się jeszcze z "poprzedniego życia".
Obie dziewczynki panicznie bały się też rozpędzonych aut i przechodzenia przez jezdnię. Ich rodzice wspominali, że pewnego razu podsłuchali nawet, jak Gillian i Jennifer mówią między sobą o wypadku, "w którym zginęły"! Obie miały też podobne pasje i zainteresowania, co zmarłe siostry, przy czym - co podkreślał dr Stevenson, który był w kontakcie z rodziną przez ponad dwie dekady - Pollockowie nie poruszali przy bliźniaczkach tematu tragedii sprzed lat.
Choć Florence nie mogła pogodzić tego ze swoją filozofią, problemem było również nastawienie jej męża, który przyznawał, że wierzy w reinkarnację. Z tego powodu krytycy przypadku sióstr Pollock uznawali, że przez swe podejście mógł on świadomie kształtować bliźniaczki na "kopie" zmarłych córek i interpretować wszystko przez pryzmat swoich wierzeń. Sam John wyznał dr Stevensonowi, że otwartość na koncepcję wędrówki dusz pozwoliła mu jednak wyłapać w zachowaniu dzieci pewne niuanse, których inni rodzice raczej by nie zauważyli.
Urosły i zapomniały
Stevenson obserwował bliźniaczki przez długi czas. "W późniejszym okresie dzieciństwa zapomniały one jednak całkowicie o wszystkich szczegółach ze swojego poprzedniego życia" - odnotował. Było to bardzo symptomatyczne, ponieważ u większości dzieci, które dysponowały wspomnieniami reinkarnacyjnymi pamięć o nich wygasała, kiedy wchodziły w wiek szkolny.
W archiwum zmarłego w 2007 r. dr Stevensona było wiele innych zaskakujących przypadków "reinkarnacji w rodzinie". Jedna ze starszych spraw, bardzo podobna do historii Pollocków, zdarzyła się na początku XX stulecia w rodzinie włoskiego wojskowego, kpt. Bautisty, którego córka zmarła w 1902 r. w wieku zaledwie dwóch lat. Trzy lata potem na świat przyszła kolejna córka, którą nazwano Blanche - po nieżyjącej siostrze.
Dziewczynka była podobna do zmarłej z urody i charakteru. Kiedy miała pięć lat zaskoczyła rodziców, śpiewając kołysankę po francusku. Bautistowie byli zszokowani, gdyż była to piosenka, jaką zmarłej Blanche śpiewała szwajcarska niańka, która po jej śmierci wróciła do kraju. Kiedy rodzice pytali dziecko, skąd zna te słowa, odpowiedziało: "Zwyczajnie je pamiętam".
Rozdziały książek dr Stevensona wypełniają dziesiątki podobnych przypadków. Celem uczonego, który odebrał także wykształcenie biologiczne, nie było jednak wspieranie doktryny reinkarnacji, ale wykazanie, że świadomość i pamięć są nie do końca zależne od mózgu i mogą egzystować same z siebie, choć nauka nie jest jeszcze w stanie tego zrozumieć.
A co z przypadkiem bliźniaczek Pollock? Choć Stevenson zwrócił uwagę, że ich ojciec wierzył w reinkarnację, nie uważał, by dzieci były wychowywane na "zamienniki" zmarłych sióstr. "Jennifer i Gillian wyrosły na normalne młode kobiety. […] Rozmawiając z nimi w późniejszym okresie spotkałem się z ich strony z pewnym niedowierzaniem, co do opowieści o ich dzieciństwie. Nie kwestionowały one jednak tego, o czym donosili ich rodzice" - pisał.
_________________________________
Cytaty pochodzą m.in. z:
I. Stevenson, Children who Remember Previous Lives, Jefferson 2001.</field>
  </doc>
  <doc>
    <field name="id">193</field>
    <field name="title">roman-polanski-i-kult-diabla-kontrowersyjne-teorie</field>
    <field name="datawydarzenia">roku 1980</field>
    <field name="miejsce">w Hollywood, na Mię Farrow, na Cielo Drive</field>
    <field name="description">Roman Polański budzi wiele emocji. Obecnie większość z nich dotyczy sprawy Samanthy Geimer, jednak w życiu reżysera miało miejsce wiele kontrowersyjnych i tajemniczych wydarzeń.
W pewnym programie telewizyjnym pojawiła się teoria, według której film “Dziecko Rosemary” zawiera elementy biografii reżysera. Szczególnie podkreślano związek pomiędzy diabelską ciążą bohaterki filmu a tragiczną śmiercią ciężarnej żony Polańskiego - Sharon Tate. Czy możliwe jest, że reżyser dla sukcesów w Hollywood zaprzedał duszę diabłu?
Wiele spekulacji wzbudziło zdjęcie zrobione reżyserowi po zabójstwie Tate. Siedzi on przed domem, a przez uchylone drzwi widać zaschniętą na podłodze krew jego żony i pozostałych ofiar rodziny Mansona, a na samych drzwiach widnieje napisane krwią Tate słowo “pig”. Dla jednych zdjęcie przedstawia zrozpaczonego męża, dla innych mężczyznę, który pieczętuje złożoną z krwi ofiarę.
Skąd wynikają podejrzenia i plotki dotyczące fascynacji Romana Polańskiego złem? Niewątpliwie swój początek mają one w dzieciństwie reżysera. Z powodu swojego pochodzenia przebywał z matką w krakowskim getcie, gdzie zmuszony był do bezpardonowej walki o przetrwanie. Zło, które widział, odcisnęło piętno na jego psychice. Widział on śmierć, okrucieństwo i zezwierzęcenie. Piekło na ziemi. Może wtedy właśnie podjął decyzję o przetrwaniu za wszelką cenę? Wiedział już, że ludzie nie mają sumienia, moralności i skrupułów, dusza nie jest nic warta, liczy się tylko życie. Takie przeżycia uodparniają na krzywdę ludzką i uczą dochodzenia do swojego “po trupach”. Nie ma żadnych świętości. Fascynację Polańskiego złem widać w jego filmach. Sądził, że już widział najgorsze. Czy szatan może być gorszy od człowieka?
W filmach Polańskiego pojawiała się śmierć, gwałt, upokorzenie. Czy to prawda, że w latach sześćdziesiątych poznał on Antona Szandora LaVeya - ojca Kościoła Szatana? Sam zainteresowany twierdził, że tak. Miał być konsultantem przy tworzonym przez reżysera filmie “Dziecko Rosemary”. Niektórzy mówią także, że wcielił się w postać gwałcącego główną bohaterkę diabła. Te plotki podsycały i tak gorącą atmosferę wokół filmu. Po raz pierwszy przedstawiono na ekranie sektę czarownic, kult okultystyczny, którego celem było sprowadzenie na świat diabła. Film nie był krwawy, przerażał gęstniejącą atmosferą, manipulacją, poczuciem osaczenia. Pierwszą kandydatką do roli Rosemary była Sharon Tate. Kiedy producenci odmówili, Polański zdecydował się na Mię Farrow, jednak jego żona pojawia się na krótko w jednej ze scen w filmie. Nieco wcześniej Tate grała również wiedźmę w filmie “Oko zła”.
Diabeł przedstawiony przez Polańskiego jest silny i niezwyciężony. Jeśli jesteś mu posłuszny, twoje małe prośby zostaną spełnione. Jednak za wszystko, co dostaniesz, musisz zapłacić. Film nie jest wprawdzie gloryfikacją zła, ale pokazuje, że nie ma przed nim ucieczki. Czy to ponure przesłanie można odnieść do śmierci Sharon Tate? Oczywiście. Jeden z morderców, Ted Watson, powiedział do konających ofiar: “Jestem diabłem. Mam do wykonania diabelską robotę”. Czy te słowa mogą być dowodem na to, że aktorka i jej nienarodzone dziecko zostali złożeni w ofierze szatanowi?
W roku 1980 psychiatra Lawrence Pazder wydał książkę “Michelle remembers”, w której opisuje wspomnienia z dzieciństwa swojej pacjentki i późniejszej żony. Michelle miała być molestowana przez satanistów. Matka kobiety, Virginia Proby, miała być członkinią pradawnej religii, starszej nawet od chrześcijaństwa. Zabierała ona dziecko na prawdziwie krwawe orgie. Mała Michelle była gwałcona, torturowana, wokół niej mordowano ludzi i tarzaną ją w ich krwi. Interwencja boska uratowała dziecko przed śmiercią, a świat przed szatanem. Wkrótce zaczęły się ujawniać kolejne ofiary. W Stanach Zjednoczonych wybuchła panika Satanic Ritual Abuse (SRA) - szatańskich rytuałów nadużyć. Według nich istniały świetnie zorganizowane kulty satanistyczne, w których do rytuałów wykorzystywano dzieci. Składano je w ofierze, torturowano i wykorzystywano seksualnie. Wiele z tych grup miało wywodzić się z kultury żydowskiej, a jej członkowie byli szanowanymi powszechnie osobami - lekarzami, prawnikami, nawet policjantami. Dla uzyskania władzy mieli oni ofiarowywać diabłu dzieci. Podobno ten proceder trwał przez całe pokolenia. I według niektórych właśnie takim praktykom sukces w Hollywood zawdzięczał Roman Polański. Podobno złożył on w ofierze swoją żonę i nienarodzone dziecko. Plotki podsycało to, że odpowiedzialny za morderstwo na Cielo Drive Charles Manson również łączony był z kultem szatana i rytuałami ofiarowania. On także znał Antona Szandora LaVeya, a Susan Atkins, jedna z dziewczyn, która uczestniczyła w morderstwie Tate, była niegdyś uczennicą czarnego papieża.
Inna z teorii głosi, że Polański był członkiem satanistycznej grupy i do swych praktyk wciągnął również Sharon Tate. Brała ona udział w tajemniczych rytuałach o charakterze seksualnym. Robiła to nawet wtedy, kiedy była już w ciąży. Kiedy zaś odmówiła dalszego uczestniczenia w satanistycznych obrzędach, została brutalnie zamordowana przez innego członka sekty – Charlesa Mansona. W tej teorii Manson został wykorzystany jako narzędzie w rękach osób o wiele potężniejszych od niego. Miał tylko wykonywać polecenia.
Niezależnie od tego, jaka była prawda, “Dziecko Rosmary” jest przełomowym filmem w historii kina. Stanowi też kamień milowy w życiu samego Polańskiego. W filmie widać fascynację reżysera rytuałami satanistycznymi. Rodzina Mansona, która zamordowała Sharon Tate, również posługiwała się tą symboliką. Dlatego też podejrzenia i teorie zawsze będą łączyły te dwie sprawy. Reżyser nie odcina się od plotek, a nawet w pewien sposób je podsyca. Tworzy kolejne filmy, w których wykorzystuje motywy satanistycznie. W jednym z nich w roli diabła obsadził swoją obecną żonę - Emmanuelle Seignier. Czy Polański flirtuje z diabłem czy tylko bawi się swoją kontrowersyjną sławą? Na to pytanie może odpowiedzieć tylko on sam.</field>
  </doc>
  <doc>
    <field name="id">194</field>
    <field name="title">rosjan-nekaja-duchy</field>
    <field name="datawydarzenia">w 2008, w 2010, 2011 r, 2012 r, 18 lutego, 2009 r, 2007 r, w 2012</field>
    <field name="miejsce">w Wołogdzie, w Rosji, w Barnauł, w Wołgogradzie, w Kraju Krasnojarskim, w Irkucku, w Angarsku, w Kazaniu, na Zachodzie</field>
    <field name="description">Co roku rosyjscy eksperci od zjawisk paranormalnych otrzymują nowe zgłoszenia o miejscach, w których straszy. Nierzadko są to sprawy "ciężkiego kalibru". Członkowie grupy Kosmopoisk przekonali się o tym na własnej skórze, badając przypadki nawiedzonego przedszkola z Angarska czy mieszkania w Wołogdzie, w którym zadomowił się tajemniczy "prizrak". Ich badania nad duchami doprowadziły do niezwykle ciekawych wniosków…
Jeśli ktoś uważa, że to z Wielkiej Brytanii pochodzi najwięcej doniesień o duchach i nawiedzeniach, jest w poważnym błędzie. W ostatnich kilku latach najbardziej niezwykłe historie tego typu dochodzą z Rosji. Duchy demolują domy i straszą w budynkach użyteczności publicznej od Nowogrodu po Daleki Wschód. Ich przerażeni lokatorzy szukają pomocy u badaczy z organizacji Kosmopoisk. Ci nie siedzą z założonymi rękoma i nie bawią się w "łowców duchów". Starając się zgłębić ten fenomen naukowo, doszli do bardzo interesujących wniosków.
Barabaszka czyli hałaśliwy duch
Tematyka zjawisk paranormalnych była i jest w Rosji bardzo popularna. Tym, co wyróżnia ten kraj jest konkretne podejście do badań nad zagadnieniami z pogranicza. Badacze zza wschodniej granicy nie tylko weryfikują doniesienia o zjawiskach nadprzyrodzonych, ale próbują również zgłębiać ich przyczyny. O duchach członkowie grupy Kosmopoisk mówią: główną rolę może tu odgrywać… fizyka i biologia.
Głośnym echem w całej Rosji odbiła się w 2008 r. sprawa Ałtajskiego Centrum Zdrowia Dziecka w Barnauł, gdzie przedmioty poruszały się z własnej woli, a personel opowiadał o słyszanych nocą na pustych korytarzach krokach i niezrozumiałych szeptach. Jak pisała "Komsomolska Prawda", nowoprzyjętych pacjentów proszono, by nie wpadali w panikę doświadczając dziwnych rzeczy. Samoczynnie poruszające się sprzęty zarejestrowały nawet kamery monitoringu.
W kolejnych latach na adres organizacji Kosmopoisk z różnych rejonów Rosji nadeszło wiele relacji o aktywności "poltergeistów". Termin ten z niemiecka oznacza "hałaśliwego ducha", który daje o sobie znać poprzez poruszanie przedmiotów, stuki oraz dewastowanie nawiedzanego miejsca.
Taki poltergeist w 2010 r. zagnieździł się w ośmiopiętrowym bloku przy ul. Simonowa w Wołgogradzie, szczególnie dając się we znaki państwu Starostnym. Donoszono, że sprzęty domowe poruszały się u nich samoczynnie, niektóre znikały, a inne lewitowały. Po kilkunastu dniach wszystko jednak ustało.
Typowe ataki poltergeista od stycznia 2011 r. nękały też rodzinę ze wsi Starcewo w Kraju Krasnojarskim.
"Spadł żyrandol, lustra, meble przewracały się i pękło akwarium" - wspominali w raporcie badacze Kosmopoiska. Kiedy po domu zaczęły latać ciężkie przedmioty, wezwano milicję.
We wrześniu 2011 r. przedmioty zaczęły żyć własnym życiem w kawalerce przy ul. Nowokszonowa w Irkucku wynajmowanej przez trzy studentki. Zaraz po wprowadzeniu się zaczęły one miewać niepokojące sny. Potem w mieszkaniu pojawiły się dziwne stuki i hałasy. W styczniu 2012 r. wszystko skończyło się jednak równie nagle, jak się zaczęło.
"Barabaszka" - bo tak w rosyjskim folklorze nazywa się hałaśliwego ducha - według parapsychologów może pojawić się pod wpływem różnych czynników. Przypadki, w których nie udowodniono oszustwa mogą mieć źródło w energii biologicznej o nieznanym pochodzeniu, generowanej przez osoby zwane "fenomenami telekinetycznymi". Eksperymenty i badania nad tym zjawiskiem zostały dobrze opisane w literaturze przedmiotu.
Niekontrolowana telekineza nie tłumaczy jednak przypadków, kiedy paranormalna siła wykazuje oznaki inteligentnego zachowania. Z takimi "klasycznymi nawiedzeniami" badacze z Rosji również mieli do czynienia bardzo często…
Nawiedzone przedszkole i "prizrak" z Wołogdy
Do najbardziej niezwykłych przypadków badanych przez Kosmopoisk należało nawiedzenie przedszkola w Angarsku k. Irkucka. Zgodnie z relacjami, nocami dochodziło tam do dziwnych zdarzeń, których głównym świadkiem był 22-letni ochroniarz: "Zaczął on słyszeć nieznanego pochodzenia dźwięki podobne do tupotu dziecięcych stóp. […] Z czasem zjawisko zintensyfikowało się i zaczęło przypominać odgłos biegającego dziecka. Koncentrowało się to na schodach w lewym skrzydle budynku" - odnotowali badacze.
Ochroniarz zdołał uwiecznić dziwne odgłosy na nagraniu. Jego przerażenie sięgnęło zenitu, kiedy podczas obchodu strychu zobaczył tam zjawę dziewczynki. 18 lutego 2009 r. usłyszał z kolei, że ktoś gra na pianinie w sali muzycznej. Pomieszczenie było puste, ale klawisze poruszały się jak pod wpływem niewidzialnych palców. Kiedy mężczyzna zatrzasnął wieko nad klawiaturą, usłyszał oddalające się kroki. Podczas badań w przedszkolu członkowie Kosmopoiska sami mieli okazję usłyszeć tajemnicze odgłosy.
Nauka niestety nie wie, jak "zmierzyć" obecność ducha, nawet jeśli ma go do dyspozycji. Przekonali się o tym pracownicy pewnej uczelni w Kazaniu. W jednym z mieszkań służbowych dla wykładowców zwyczajnie nie dało się wytrzymać. Od 2007 r. krążyły pogłoski o widywanej tam "przezroczystej zjawie", która niepokoiła lokatorów zwykle między północą a drugą w nocy. Badacze z kazańskiego Kosmopoiska monitorowali mieszkanie, ale nie wykryli oznak paranormalnej aktywności.
Podobne badania, oprócz monitoringu obejmujące m.in. pomiar pola elektromagnetycznego, przeprowadzono w 2012 r. w dwóch budynkach należących do Biblioteki Naukowej im. I. Mołczanowa-Sybirskiego w Irkucku. W jednym widywano zjawę kobiety, w drugim mężczyzny w cylindrze. Badań nie dokończono, ponieważ biblioteka przeniosła się do nowego budynku.
Bardziej niepokojący charakter miały wydarzenia w pewnym mieszkaniu w Wołogdzie. Nim jego lokatorzy zaalarmowali lokalną komórkę Kosmopoiska, od 10 lat zmagali się z tajemniczymi zdarzeniami: "Główny problem stanowiły cyklicznie nawracające obserwacje ciemnej męskiej sylwetki" - wyjaśniał raport, dodając, że prócz tego słyszano tam dziwne szmery, rozbrzmiewały głuche dzwonki do drzwi, a przedmioty samoistnie się poruszały.
Podczas wizyty w mieszkaniu badacze wykonali standardowe czynności. Nękały ich jednak niespodziewane problemy sprzętowe: akumulatory rozładowywały się szybciej niż powinny, a aparaty odmawiały posłuszeństwa. Co więcej, na własnej skórze przekonali się oni o nagłych skokach temperatury, o których mówiła rodzina żyjąca pod jednym dachem z "prizrakiem", jak po rosyjsku określa się upiora.
Duchy to nie to, co myślicie…
To, co na Zachodzie stanowiłoby materiał do kolejnego tandetnego i nic niewyjaśniającego programu o "łowcach duchów", w Rosji próbuje się badać oddolnie. Choć większość spraw jest nadal
"otwarta" i wymaga dodatkowych analiz oraz funduszy, opublikowane w internecie raporty Kosmopoiska ujawniają ciekawe wnioski z badań nad nawiedzeniami.
Jednym z nich jest związek między intensywną aktywnością Słońca a pojawianiem się relacji o poltergeistach i innych dziwadłach. Czy burze magnetyczne mogą mieć jakiś związek z inicjowaniem zjawisk paranormalnych? A może wywołują subtelne zaburzenia w systemie nerwowym szczególnie wrażliwych ludzi, którzy pod ich wpływem doznają omamów? Nie jest to do końca jasne.
Nie wiadomo też, dlaczego aktywność niektórych duchów trwała dokładnie 21 dni. Badacze sugerują, że może się to wiązać z trwającym tyle cyklem w układzie dokrewnym człowieka odpowiadającym za uwalnianie hormonów regulujących stres i popęd seksualny. Innymi słowy możliwe, że w niektórych przypadkach (szczególnie tych związanych z samoczynnym przesuwaniem się przedmiotów) w grę wchodzi emitowanie przez niektórych ludzi rzadkiej formy bioenergii.
Równie ciekawe są ustalenia na temat tego, skąd duchy mogą czerpać energię. W jednym z raportów Kosmopoiska czytamy: "W przypadku zjawiska poltergeista często dochodzi do zakłóceń w pracy urządzeń elektrycznych. Zarejestrowano również zmiany w polu elektromagnetycznym. […] W. N. Salnikow donosił o 10-krotnym wzroście zużycia energii elektrycznej w nawiedzonym mieszkaniu (przypadek w obwodzie kemerowskim) w porównaniu z sąsiednim mieszkaniem kontrolnym. W. Fomienko twierdzi, że w takich przypadkach energia wędruje dokądś z mieszkań, co rejestrują liczniki. Co ciekawe, w przypadku nikitskim świadkowie większość czasu siedzieli przy świecach, urządzenia elektryczne były odłączone, a energia mimo to była pobierana".
Choć potrzeba jeszcze wielu badań, wnioski rosyjskich uczonych sugerują, że zjawisko nawiedzeń - czymkolwiek jest - czerpie energię z otoczenia. Być może niedługo uda im się udowodnić, że duchy to nie kwestia wiary, ale skomplikowanej fizyki.
_________________________
Wykorzystano cytaty ze strony Kosmopoisk.ru oraz ufo-com.net</field>
  </doc>
  <doc>
    <field name="id">195</field>
    <field name="title">rosjanin-chcial-skrzyzowac-czlowieka-z-malpa</field>
    <field name="datawydarzenia">w 1927, w 1870, 1886 r, w 1898, 1910 r, 1921 r, 1922 r, w 1924, 1926 r, 28 lutego, 1927 r, 1930 r, 1929 r, 1932 r, w 1958, 1996 r, w 2012</field>
    <field name="miejsce">w Abchazji, w Szczygrach, na Uniwersytecie Charkowskim, w Grazu, w Rosji, w Wyższym Instytucie, w Afryce, w Konakry, w Kindla, w Abchaskiej, w Republice Konga, w Teksasie, w Yerkes</field>
    <field name="description">W latach 20. ub. wieku wybitny rosyjski biolog podjął się jednego z najbardziej makabrycznych eksperymentów w dziejach. U szczytu kariery dr Ilja Iwanow postanowił stworzyć hybrydę człowieka i małpy. W Gwinei próbował zapładniać szympansice ludzkim nasieniem. Gdy w 1927 r. wydalono go stamtąd za próbę eksperymentowania na kobietach, starał się założyć w Abchazji "małpią kolonię", która miała wyhodować małpoluda. Znalazł nawet ochotniczkę na jego matkę…
Dr Ilja Iwanowicz Iwanow (1870-1932), rozpoczynając kontrowersyjny projekt stworzenia ludzko-małpiej krzyżówki, był jednym z najbardziej szanowanych specjalistów od hybrydyzacji zwierząt. Pracując w stepowym rezerwacie Askania Nowa k. Chersonia (Ukraina), udoskonalił metody sztucznego zapładniania klaczy, dzięki czemu zyskał uznanie carskich władz za - jak pisano - wydźwignięcie rosyjskiego rolnictwa z mroku średniowiecza.
Urodził się w 1870 r. w Szczygrach k. Kurska, w rodzinie sądowego czynownika. Od 1886 r. studiował fizjologię zwierzęcą na Uniwersytecie Charkowskim. Odbył nawet praktyki w paryskim Instytucie Pasteura z zakresu mikrobiologii, ale wkrótce zainteresowania badawcze skupił na czymś innym. Po powrocie do Petersburga w 1898 r. rozpoczął współpracę z wielkimi postaciami rosyjskiej nauki, m.in. Iwanem Pawłowem (1849-1936), doskonaląc metody sztucznej inseminacji zwierząt.
Ponieważ pojawiły się zarzuty, że to praktyki sprzeczne z naturą, Iwanow postanowił udowodnić, że dla nowoczesnej nauki nie ma granic. W 1910 r. na konferencji zoologicznej w Grazu (Austro-Węgry) ogłosił, że trzeba wyzbyć się moralnych oporów i podjąć próbę skrzyżowania człowieka z małpą. Śmiały plan zastopowała I wojna światowa i rewolucja w Rosji. Gdy władza bolszewicka krzepła, Iwanow pracował w Wyższym Instytucie Zootechniki. W 1921 r. - jako człowieka wielce przydatnego krajowi - wysłano go na "naukowy zwiad" do Paryża. Tam, w salach Instytutu Pasteura, zrodził się w umyśle Iwanowa plan godny dr. Frankensteina…
Łamanie tabu
W kwietniu 1922 r. uczony skontaktował się ze starym znajomym, amerykańskim biologiem Raymondem Pearlem (1879-1940), informując o zamiarze wyhodowania małpoluda. Pisał, że musiałoby się to odbyć gdzieś w Afryce, z dala od uwagi europejskiej opinii publicznej. Także eksperci z Instytutu Pasteura uznali ten plan za "pożyteczny i pożądany". Sam Iwanow uzasadniał to następująco: "Stworzenie hybryd między dwoma antropoidami […] dostarczy niezwykle cennych informacji o pochodzeniu człowieka i wielu innych sprawach odnośnie dziedziczności, embriologii, patologii i psychologii".
Jako miejsce pracy uczonemu zaproponowano szympansi rezerwat w miejscowości Kindla w dzisiejszej Gwinei (wówczas we Francuskiej Afryce Zachodniej), choć o sfinansowanie projektu musiał zadbać sam. Iwanowowi udało się pozyskać 10 tys. dolarów od ludowego komisarza oświaty, Anatolija Łunaczarskiego, w czym prawdopodobnie pomogło poparcie Pawłowa oraz argumentacja ideologiczna. Powołanie do życia "nowego człowieka" pozwoliłoby uświadomić masom, że proces stworzenia to jedynie biologia, nie dzieło Boga.
Iwanow poruszał się jednak po śliskim gruncie. Nie wiadomo bowiem, jak w przypadku pomyślnego zakończenia eksperymentu zareagowałaby opinia publiczna. Ale nie tylko on myślał w początkach ub. wieku o wyhodowaniu małpoluda. Podobne wizje snuł holenderski antropolog Hermann Marie Moens (1875-1938) oraz niemiecki seksuolog Hermann Rohleder (1866-1934), za co tego pierwszego wyrzucono z posady na uczelni. Iwanowowi los również zgotował rozmaite problemy, tym bardziej, że jego koncepcje niezbyt podobały się Stalinowi, który doszedł do władzy w 1924 r.
Matka hybrydy pilnie potrzebna
Do Gwinei dr Iwanow i jego 22-letni syn przyjechali w listopadzie 1926 r. Kirył Rossijanow, autor obszernego artykułu o ich kontrowersyjnym projekcie wspomina, że rosyjski uczony w swoich pismach nie krył pogardy dla Afrykanów, których uważał za niższą rasę. Wzmiankował też, że próbował badać doniesienia o kobietach, które zostały rzekomo zgwałcone przez małpy, co - jak dodawał - zmusiło je do życia na uboczu jako osoby nieczyste - "społecznie martwe".
28 lutego 1927 r. Iwanow przeprowadził eksperyment z zapłodnieniem szympansic Babette i Syvette ludzkim nasieniem. Kolejna próba miała miejsce w lipcu na samicy o imieniu Czarna. W międzyczasie poszukiwał on kobiet - ochotniczek do bycia matką małpoluda. W tym celu zwrócił się do gubernatora z prośbą o pomoc, a ten skierował go do szpitala w Konakry. Iwanow nie miał oporów wobec eksperymentów na kobietach, także bez ich zgody. Twierdził, że najodpowiedniejsze byłyby do nich Pigmejki, ze względu na niski stopień ucywilizowania.
Niebawem pojawił się jednak problem. Kolonialne władze, bojąc się reakcji miejscowych, zakazały Iwanowowi eksperymentów w szpitalu. Również Akademia Nauk ZSRR wycofała poparcie dla niego, uzasadniając, że jego działalność "prowadzi do podważania u Afrykanów zaufania do europejskich lekarzy oraz uczonych i może rzutować na rosyjskie ekspedycje". Nieprzyjaźnie patrzyli na niego także Francuzi z ośrodka w Kindla, bojąc się, że doniesie on Paryżowi o ich niegospodarności.
Niezrozumiani i trapieni kłopotami Iwanowowie w lipcu 1927 r. ewakuowali się z Gwinei, zabierając ze sobą kilka zwierząt. Miały one zostać przewiezione do Suchumi w Abchaskiej SRR, do kolejnej "małpiej kolonii". Niestety po drodze zdechły zapłodnione szympansice, u których - co gorsza - uczony nie stwierdził ciąży. To go jednak nie martwiło, bo uznawał, że sukces gwarantują tylko często powtarzane próby. Co ciekawe, po powrocie znalazł nawet ochotniczkę na matkę małpoluda, którego zamierzał wyhodować nad Morzem Czarnym.
Kobieta pochodziła z Leningradu i zgłosiła się do niego listownie: "Proszę Was, weźcie mnie do eksperymentu. Błagam. Wiem, że takie krzyżowanie jest możliwe" - pisała. Iwanow potrzebował co najmniej kilku chętnych. Dla władz radzieckich było to jednak zbyt kontrowersyjne i urągające roli kobiety przedsięwzięcie. Poważny problem stanowił też brak małp do udziału w testach. Ostatni stary orangutan z Suchumi zdechł, ponieważ karmiono go… jajkami. W 1930 r. zakupiono jednak pięć szympansów i wszystko wydawało się być na dobrej drodze, ale…
Humanzee czyli "człopans"
W 1929 r. rada Akademii Nauk omówiła na posiedzeniu postęp prac nad stworzeniem mieszańca małpy i człowieka, jednak wszystkiemu stanęła na drodze polityka. Ponieważ Iwanow należał do starej gwardii carskich naukowców, oskarżono go o działalność wywrotową i "tworzenie komórki kontrrewolucyjnej wśród specjalistów od rolnictwa", za co został potem zesłany do Kazachstanu. Pracował w tamtejszym instytucie weterynaryjnym do 1932 r., kiedy został zwolniony. Jak pisze Rossijanow, miał wówczas w planach przejście na emeryturę i podreperowanie zdrowia. Niedługo potem zmarł jednak na udar.
Eksperyment Iwanowa okazał się niewypałem, ale zrodził wiele teorii spiskowych. Do dziś natknąć można się na opowieści, że uczony pracował na rozkaz Stalina nad stworzeniem silnego i wytrzymałego robotnika mogącego znieść warunki syberyjskich kopalń. Według innej wersji małpoludy miały stanowić "supergwardię" gotowych na wszystko sołdatów. Paul Stonehill - amerykański publicysta ukraińskiego pochodzenia przypomina, że według niektórych zbiegłe hybrydy Iwanowa odpowiadają za falę doniesień o dziwnych włochatych istotach nazywanych w byłym ZSRR "śnieżnymi ludźmi".
Choć eksperymentu Iwanowa nikt nie miał odwagi powtórzyć, niewykluczone, że hybrydy ludzi i małp mogły rodzić się w sposób "naturalny". Jedną z nich mogła być istota złapana w 1958 r. w Republice Konga. Oliver - jak nazwali go właściciele - był małpą poruszającą się na dwóch nogach o groteskowej twarzy i łysej głowie. Jego wygląd i zachowanie sprawiły, że określono go jako "Humanzee" ("Człopans").
Zauważono też, że Olivera "interesują" kobiety, a nie szympansice. Przetrzymywany wiele lat w klatce, został na starość przeniesiony do kolonii małp w Teksasie, gdzie budził ogromne zainteresowanie. Testy genetyczne z 1996 r. ujawniły, że posiada dodatkowy chromosom, ale mimo to sklasyfikowano go jako szympansa zwyczajnego, choć do dziś wielu uznaje, że był zbyt ludzki jak na to miano. Zdechł w 2012 roku.
Pomysł dr. Iwanowa wzbudził wielowątkową dyskusję. Zastanawiano się nie tylko nad wyglądem małpoluda i jego statusem prawnym, ale też tym, czy pozwolić wychować go matce i co zrobić, jeśli urodzi się "zły z natury". Iwanowa interesowały jednak konkrety i nie czuł oporów przed łamaniem tabu.
Problem krzyżówki małpy i człowieka nurtował nie tylko jego. Geoffrey Bourne (1909-88) - ceniony amerykański prymatolog i twórca centrum dla małp w Yerkes dywagował: "Wydaje się, że istnieje niewiele przeszkód natury fizjologicznej przed sztucznym zapłodnieniem na linii człowiek - małpa, które może stworzyć zdolne do życia dziecko…".
______________________
Cytaty pochodzą z artykułu K. Rossijanowa,
Beyond species: Ilya Ivanov and his experiments on cross-breeding humans and anthropoid apes,
"Science in Context", nr 02/2002 (15).</field>
  </doc>
  <doc>
    <field name="id">196</field>
    <field name="title">rosyjski-tesla-i-jego-bron-zaglady</field>
    <field name="datawydarzenia">30 czerwca, 1858 r, 1883 r, w 1903, 11 czerwca, 1903 r, roku 1905, w 1937</field>
    <field name="miejsce">w Petersburgu, na Ukrainie, na Uniwersytecie Petersburskim, na Imperatorskim Uniwersytecie, w Heidelbergu, w Rydze, w Sankt Petersburgu, w Carskim Siole</field>
    <field name="description">Pracował nad dziwacznym wynalazkiem, który w jego opinii miał położyć kres wszelkim konfliktom. Filippow twierdził, że udało mu się opanować sztukę przesyłania siły eksplozji w dowolnie wybrane miejsce. Czy tę wiedzę przypłacił śmiercią?
Z osobą dra Michaiła Filippowa - zmarłego w dziwnych okolicznościach przed 110 laty rosyjskiego filozofa i literata - wiąże się sporo kontrowersji. Inspirator Lenina, pisarz i autor kilkuset prac naukowych, został znaleziony martwy w swoim laboratorium przy ul. Żukowskiego w Petersburgu. Mówiono, że padł ofiarą tajnej carskiej policji, która chciała poznać sekret jego największego wynalazku - broni, która miała odmienić historię wojen…
O Filippowie, mimo jego zasług na wielu polach, prawie całkowicie zapomniano. Wszechstronnie wykształcony, był encyklopedystą, redaktorem petersburskiego "Przeglądu naukowego" i filozofem. Pisał też powieści historyczne i tłumaczył na rosyjski dzieła Darwina. Ten zaangażowany marksista, nazywany "ostatnim rosyjskim polimatem" (uczonym o encyklopedycznej wiedzy) pracował nad dziwacznym wynalazkiem, który w jego opinii miał położyć kres wszelkim konfliktom. Filippow twierdził, że udało mu się opanować sztukę przesyłania siły eksplozji w dowolnie wybrane miejsce. Czy tę wiedzę przypłacił śmiercią?
Ostatni, który tyle wiedział
Michaił Michaiłowicz Filippow urodził się 30 czerwca 1858 r. we wsi Oknino koło Czerkasów na Ukrainie, w majątku dziadka, Ławrentija Wasilkowskiego, który wywodził swoje pochodzenie od samego Chmielnickiego. Od młodych lat uczył się niemieckiego, francuskiego, angielskiego, a także łaciny i greki. Studiował prawo na Uniwersytecie Petersburskim oraz fizykę i matematykę na Imperatorskim Uniwersytecie Noworosyjskim (Odessa). Rozprawę doktorską na temat historii naturalnej Filippow obronił na uczelni w Heidelbergu.
Po powrocie do kraju rzucił się w wir pracy naukowej i animowania życia umysłowego, przekładając m.in. na rosyjski dzieła Karola Darwina, a prace Mendelejewa na francuski. W 1883 r. założył w Petersburgu pismo "Naucznoje Obozrenie" ("Przegląd naukowy"), gdzie publikował m.in. Konstanty Ciołkowski - pionier rosyjskiej kosmonautyki, który już w 1903 r. snuł na jego łamach rozważania o "Badaniu przestrzeni kosmicznej przy pomocy urządzeń rakietowych".
Ale nie to w tamtym okresie najbardziej zajmowało głowę Filippowa. Od jakiegoś czasu pracował nad wynalazkiem, który według niego mógł zrewolucjonizować historię ludzkości. Prowadząc eksperymenty z elektromagnetyzmem i rozchodzeniem się energii, uczony miał odkryć sposób na "transmisję" siły wybuchu na odległość. W tym czasie - z powodu drukowania w swoim piśmie marksistowskich tekstów - miał już na głowie cenzurę oraz tajną policję.
Wojny przestaną być potrzebne
O tym, że dr Filippow pracuje nad śmiercionośną bronią mało kto wiedział. Znajomym napominał co prawda o skutecznych próbach, które przeprowadzał w Rydze, ale środowisko znało go głównie jako filozofa i literata. "Wielka Encyklopedia Sowiecka" podaje, że do jego powieści "Sewastopol oblężony" (1889) pochwalny wstęp napisał sam Tołstoj. Filippow był ponadto autorem publikacji filozoficznych, a także biografii sławnych ludzi (w tym Jana Husa i Pascala). Wspomniana encyklopedia informuje również, że uczony zginął w niejasnych okolicznościach podczas eksperymentów pirotechnicznych. Nie jest to jednak pewne, a jego śmierć obrosła legendą. Przyczynił się do tego list wysłany na dzień przed tragedią do jednej ze stołecznych gazet.
11 czerwca 1903 r. redakcja "Sankt-Petersburskich Wiadomości" otrzymała list, w którym uczony pisał: "Jako młodzieniec przeczytałem u Buckle’a, że dzięki wynalezieniu prochu wojny stały się mniej krwawe. Od tego czasu prześladowała mnie myśl o wynalazku, który uczyniłby konflikty niemal niemożliwymi. Może to wydać się dziwne, ale dokonałem odkrycia, którego praktycznym efektem będzie zaprzestanie wojen. Chodzi o sposób elektrycznego przesyłu na odległość fali wybuchu" - twierdził.
Filippow dodawał: "Sądząc po użytej metodzie, jest to możliwe nawet na dystansie tysięcy kilometrów. Przykładowo, skutki eksplozji w Sankt Petersburgu mogą być przeniesione do Konstantynopola. Metoda ta jest prosta i niezwykle tania. Ale wojna przy użyciu broni na odległość to szaleństwo, którego, wedle mojej opinii, powinno się absolutnie zakazać. Szczegóły zamierzam przedstawić na jesień w memoriale do Akademii Nauk. Eksperymenty przebiegają powoli z racji wykorzystywanych substancji - część z nich, jak trichloroamina, jest wybuchowa, a inne są wyjątkowo trujące".
Martwa cisza z laboratorium
Filippow zajmował się też innymi ciekawymi eksperymentami. Jego znajomy, wybitny pisarz Maksim Gorki, wspominał na początku lat 30.: "Pracował on nad bezprzewodowym przesyłem prądu i udało mu się z Petersburga zapalić na odległość światło żyrandola w Carskim Siole".
Afiszowanie się z marksistowskimi poglądami i związki z rewolucjonistami ściągnęły na głowę Filippowa problemy. Były nimi cenzura oraz Ochrana - carska służba bezpieczeństwa, która w niespokojnym okresie przełomu wieków, zakończonym rewolucją roku 1905, miała pełne ręce roboty. Kontakty z "wywrotowymi" organizacjami i eksperymenty z materiałami wybuchowymi typowały redaktora "Przeglądu naukowego" na kandydata do objęcia ścisłym nadzorem.
O tym, jak umarł Filippow wiadomo bardzo mało. 11 czerwca 1903 r., nim ostatni raz zamknął się w swoim laboratorium, poprosił rodzinę, żeby mu nie przeszkadzano. Dopiero następnego popołudnia, z powodu głuchej ciszy w jego pracowni, zaniepokojeni bliscy weszli do środka, znajdując go leżącego na wznak pośród kolb i menzurek. Przybyły na miejsce doktor Polański stwierdził "zgon z nieznanych przyczyn". Jedna z wersji śledczych mówiła o zatruciu chemikaliami, inna o zawale; pojawiły się też pogłoski o samobójstwie czy nawet morderstwie.
Tesla z carskiej Rosji
Śmierć Filippowa, jego ostatni list i enigmatyczne wypowiedzi znajomych podsycały atmosferę spisku. Co ciekawe, archiwum uczonego zaginęło, a na temat jego ostatnich eksperymentów nawet rodzinie wiadomo bardzo niewiele. Istnieje duże prawdopodobieństwo, że zapiski zostały zniszczone (możliwe, że podczas rewolucji październikowej), a z biegiem lat, mimo bogatego dorobku, o dr. Filippowie zapomniano. Jego marzenie o broni tak potężnej, że samo jej istnienie miało być gwarantem pokoju, próbował realizować niezależnie inny słowiański geniusz i wizjoner, Nikola Tesla (1856-1943).
Ten serbski wynalazca, właściciel ponad 300 patentów, twórca świetlówki, silnika elektrycznego i radia (równolegle z Marconim), snuł wizje o tzw. tele-sile - broni przyszłości, znanej szerzej jako "promień śmierci". Tesla myślał nad tym od początku XX w., choć dopiero w 1937 r. przyznał w wywiadach dla prasy, że wprowadził rzekomo swą ideę w fazę praktyczną. Bezskutecznie próbował zainteresować nią inwestorów, w tym krezusa bankowego J. P. Morgana oraz rządy ZSRR, Wielkiej Brytanii czy Jugosławii.
Promień śmierci, który również miał położyć kres wojnom, był w zasadzie bronią elektryczną, odmienną od pomysłu Filippowa. Dorobek obu uczonych zagubił się jednak w mgle dziejów. Według pogłosek, po śmierci Tesli również jego zapiski, głównie te związane z bronią zagłady, miały zostać skonfiskowane przez służby specjalne.
Czy dwaj słowiańscy uczeni rzeczywiście odkryli coś tak niebezpiecznie prostego, że trzeba było ukryć to przed potomnością?</field>
  </doc>
  <doc>
    <field name="id">197</field>
    <field name="title">rzeznik-z-niebuszewa</field>
    <field name="datawydarzenia">11 września</field>
    <field name="miejsce">w Szczecinie, na Słowackiego</field>
    <field name="description">Czym straszą nas najczęściej twórcy horrorów? Duchami i seryjnymi mordercami. Okazuje się, że w Szczecinie miała miejsce historia, która łączy te motywy - strasznego mordercę i duchy jego ofiar. Dodatkowo w opowieści występuje Leszek Szuman - legenda polskiej astrologii, jasnowidz i współtwórca Pomorskiego Towarzystwa Psychotronicznego.
Leszek Szuman przyjechał do Szczecina zaraz po wojnie. Warunki były tu bardzo trudne. Opuszczone przez Niemców miasto było zrujnowane. Stacjonowały w nim wojska radzieckie. Napływający mieszkańcy zajmowali opustoszałe mieszkania. W niektórych dzielnicach zdarzały się jeszcze jatki i sceny przemocy.
Szuman osiadł w dzielnicy Pogodno. Poznając okolicę, poszukując niezbędnych do życia przedmiotów i jedzenia zapuszczał się do okolicznych budynków. Jednym z nich był duży kompleks budynków przy ulicy Słowackiego. Dziś mieści się w nim jeden z wydziałów pewnej szczecińskiej uczelni. Ta poniemiecka budowla nigdy nie została wykończona. Wojna przerwała budowę. Budynek miał dwa podziemne piętra, dlatego uznano, że jest to bezpieczne miejsce na magazyny farmakologiczne. Opuszczający miasto Niemcy zabrali z budynku najpotrzebniejsze rzeczy, a resztę zniszczono i próbowano spalić - jego wnętrze było częściowo nadpalone, stopione i okopcone.
Szukający potrzebnych przedmiotów Leszek Szuman nie znalazł tam niczego, co mogłoby mu się przydać. Zwrócił uwagę na potłuczone strzykawki, buteleczki do przechowywania leków i dużą ilość wieszaków-ramiączek. W tym czasie nie były mu one do niczego potrzebne, jednak kilka lat później sytuacja się zmieniła - rodzina pana Szumana powiększyła się. Wtedy przypomniał sobie, że w zrujnowanym budynku widział wieszaki. Wziął małego syna i wyruszyli na wyprawę. Okazało się, że wieszaków nie ma już tam, gdzie wcześniej leżały. Szuman postanowił się trochę rozejrzeć.
Nagle temperatura bardzo się obniżyła. Mimo tego, że był ciepły dzień, ojciec i syn trzęśli się z zimna. Wstrząsany dreszczami Szuman chciał zrobić krok do przodu, jednak na jego drodze stała niewidzialna ściana. Poczuł jak coś chwyta go za gardło, zabrakło mu tchu. Jego syn był wyraźnie przestraszony. Niewiele myśląc jasnowidz nakazał dziecku milczenie i po cichu, na palcach wycofali się z budynku. Wszystkie objawy ustąpiły dopiero kiedy wyszli na zewnątrz. Szuman twierdził, że poczuł się tak, jakby uniknął wielkiego niebezpieczeństwa. Panowie wrócili do domu i nie wspominali o tym, co ich spotkało. Kilka miesięcy później usłyszał o "Rzeźniku z Niebuszewa" i skojarzył fakty.
Józef Cyppek był ślusarzem. Ten niski, krępy mężczyzna na wojnie stracił nogę. Jego matka była Polką, a ojciec Niemcem. Z powodu pochodzenia i świetnej znajomości języka niemieckiego mówiono, że jest byłym SS-manem. Krążyła plotka, że pod pachą miał wytatuowaną swastykę. Wraz z żoną, Niemką, mieszkał w Szczecinie na ulicy Wilsona, pod numerem 7.
11 września 1952 Zofia S. umówiła się ze swoją koleżanką. Pukała do drzwi, ale nikt nie otwierał. Kobietę zaniepokoił płacz dziecka dochodzący zza drzwi. Dziecko było samo. Kobieta siedziała z maluchem aż do czasu powrotu z pracy jego ojca, Józefa Jarosza. Mężczyzna niezwłoczne zgłosił zaginięcie swojej żony - Ireny. Na miejsce przybyła milicja. Funkcjonariusze przesłuchiwali sąsiadów. Józef zauważył wywieszoną przez okno jednego z mieszkań swoją kołdrę. Kiedy właściciel mieszkania wrócił z kina, milicja już na niego czekała. W mieszkaniu znaleźli ciało Ireny. Morderca odciął jej głowę i kończyny. Obok stała maszynka do mięsa, którą mielił ciało.
W mieście wybuchła panika. Aby uniknąć rozruchów sąd osądził Cyppka i skazał go na śmierć już w sześć dni od odnalezienia ciała Ireny. Wyrok został wykonany dwa miesiące później. Mimo tak szybkiego zamknięcia sprawy i zatajenia strasznych szczegółów, wiele makabrycznych wątków tej sprawy przeciekło do opinii publicznej. Okazało się, że nieszczęsna sąsiadka nie była pierwszą ofiarą Cyppka. Już wcześniej mordował on młode kobiety i dzieci. Ciała wywoził do znanego nam już budynku na Słowackiego. Tam je ćwiartował i przerabiał na mięso i wędliny, które sprzedawał znajomemu handlarzowi. Przy dworcu PKS sprzedawano bigosy z mięsa od niego. Szczątki wrzucał do znajdującego się w pobliżu jeziora Rusałka. Po spuszczeniu z niego wody podobno faktycznie znaleziono kilka czaszek. Według pamiętających tamte czasy Szczecinian Cyppek był diabłem.
Co w takim razie spotkało Leszka Szumana i jego syna w opuszczonym budynku na Słowackiego? Pamiętna wyprawa po wieszaki miała miejsce w tym samym czasie, kiedy swoją działalność w budynku prowadził Rzeźnik z Niebuszewa. Dzięki dziwnej interwencji poszukiwacze skarbów uniknęli strasznego losu. Sam Szuman uważał, że ostrzegły ich duchy ofiar Cyppka. Poćwiartowane w budynku dzieci próbowały uratować przypadkowych gości. Astrolog podał tę historię jako przykład interwencji z zaświatów - dowód na to, że istnieje życie po śmierci. Według niego możliwe jest porozumiewanie z duchami. W tym przypadku okoliczności śmierci ofiar Cyppka były tak straszne i tragiczne, że nie mogły one w spokoju odejść z tego świata. Nie wiemy tylko, czy ta duchowa interwencja mogła być odebrana przez każdego czy też była możliwa dzięki zdolnościom Leszka Szumana. Niewątpliwie uratowała ona jednak życie jemu i jego synkowi.</field>
  </doc>
  <doc>
    <field name="id">198</field>
    <field name="title">sciagniemy-inwazje-obcych</field>
    <field name="datawydarzenia">18 czerwca, 2013 r, 1974 r, 1989 r, 2007 r</field>
    <field name="miejsce">na Ziemię, w Kalifornii, w Centrum Badawczym</field>
    <field name="description">18 czerwca w ramach projektu Lone Signal w kosmos zaczęły być nadawane komunikaty dla pozaziemskiej inteligencji. Pierwszy raz w dziejach będą one emitowane regularnie. Co więcej, wiadomość do kosmitów może wysłać każdy. Część uczonych bije jednak na alarm twierdząc, że to niebezpieczne. Co, jeśli wrogo nastawieni obcy potraktują to jako zaproszenie na Ziemię?
W filmie "Battleship" wysłana w kosmos wiadomość ściąga na Ziemię inwazję floty nieprzyjaznych istot. Choć taki scenariusz wydaje się czystym science-fiction, dla wielu uczonych to poważny problem. Od ponad pół wieku program SETI poszukuje radiowych sygnałów od pozaziemskich cywilizacji, ale uznano, że nadeszła pora, aby to Ziemianie dali o sobie znać kosmicznym sąsiadom. W ramach projektu Lone Signal (Samotny sygnał) w kierunku oddalonej o prawie 18 lat świetlnych gwiazdy wysyłane będą regularne transmisje. Co więcej, wiadomość do obcych może nadać każdy!
Jest tam kto?
SETI (ang. Search for Extraterrestrial Intelligence, pol. Poszukiwanie inteligencji pozaziemskiej) to zespół programów naukowych, które poszukują śladów obcych cywilizacji m.in. przez nasłuch sygnałów radiowych z kosmosu, w których może być ukryta wiadomość od kosmitów. Ponad 50 lat temu przedsięwzięcie to zapoczątkowali uczeni z ZSRR i USA (w tym Josif Szkłowski, Carl Sagan i Frank Drake). U podstaw SETI legło przekonanie, że każda cywilizacja na pewnym etapie rozwoju szuka w kosmosie innych inteligencji, wykorzystując do tego radiotechnikę.
Przez kilkadziesiąt lat nie udało się jednak odebrać komunikatu od kosmicznej braci. Choć astronomowie związani z SETI, tacy jak dr Seth Shostak (częsty gość programów dokumentalnych) przekonują, że na owoce musimy poczekać jeszcze kilkanaście lat, krytycy twierdzą, że potrzeba większych funduszy oraz innowacji. Jedną z nich może być tzw. METI (ang. Messaging to Extraterrestrial Intelligence, pol. Wysyłanie wiadomości do obcych inteligencji) lub "aktywne SETI". Mówiąc krótko, polega ono na wysyłaniu w przestrzeń kosmiczną wiadomości od ludzi dla obcych.
Do tej pory nadawano jednorazowe, eksperymentalne przekazy, ale Lone Signal ma to zmienić. 18 czerwca 2013 r. doszło do inauguracyjnej transmisji w kierunku układu gwiezdnego Gliese 526 oddalonego od Ziemi o ok. 17,6 lat świetlnych. To pierwszy w historii program stałej emisji komunikatów do obcej inteligencji. Próby przeprowadzone do tej pory (jak słynna "Wiadomość z Arecibo" z 1974 r.) zawierały m.in. dane o lokalizacji Ziemi oraz podstawowe fakty o człowieku. Lone Signal pójdzie tą samą drogą.
Samotny sygnał
Twórcy programu twierdzą, że czują rozczarowanie brakiem osiągnięć SETI, choć Lone Signal również będzie przedsięwzięciem długofalowym. Jego sercem jest stacja nadawcza Jamesburg w kalifornijskiej dolinie Carmel, której używano podczas programu Apollo 11. Placówka została wydzierżawiona na 30 lat z możliwością prolongaty.
- Każdym z nas kieruje ciekawość. Zawsze chcemy wiedzieć, co jest za następnym wzgórzem. Nasz program to jakby przedłużenie tej ciekawości - powiedział dyrektor marketingowy projektu, Ernesto Qualizza. - To ważne, że program jest dostępny dla każdego. Czyni go to unikatowym. Nigdy nie zdarzyło się jeszcze, aby każdy mógł mieć połączenie z kosmosem.
Kierownictwo naukowe dodaje, że celem programu będą najbliższe Ziemi układy gwiezdne, gdzie zgodnie z opinią astrobiologów, mogło rozwinąć się życie. Pierwszy w kolejności jest czerwony karzeł Gliese 526, w kierunku którego wysłana zostanie "Wiadomość powitalna" skompilowana przez astronoma, Michaela W. Buscha. Zakodowane w kodzie dwójkowym przesłanie zawiera podstawowe informacje o Ziemi, naszej cywilizacji oraz kilka faktów z dziedziny nauk ścisłych.
Dr Jacob Haqq-Misra - kierownik naukowy projektu podkreśla, że wiadomość może stanowić zalążek międzygwiezdnej komunikacji, pod warunkiem, że trafią na nią inteligentne istoty. Uczeni dodają, że aby obcy poprawnie przejęli komunikat od Lone Signal, muszą dysponować siecią radioteleskopów podobną do Allen Telescope Array w Kalifornii, z której korzysta Instytut SETI.
Lone Signal daje też każdemu internaucie możliwość darmowego przesłania jednego komunikatu (pozostałe próby wymagają wykupienia pakietu, dzięki któremu można będzie wysyłać również grafiki). Jeśli Gliese 526 jest słońcem dla jakichś inteligentnych istot (czego oczywiście nikt nie wie), za kilkanaście lat mogą one zostać zalane falą "głupot" z Ziemi. Ale nie to stanowi główny problem. Pierre Fabre - współtwórca programu stwierdził, że jego priorytetem jest "dotarcie do obdarzonych świadomością istot spoza Układu Słonecznego". I tu zaczynają się schody…
To będą drapieżniki!
Środowisko uczonych związanych z SETI jest mocno podzielone. Jeden z gorąco dyskutowanych w nim problemów dotyczy tego, czy ludzie w ogóle powinni obwieszczać obcym swoje istnienie. W 1989 r. na spotkaniu Międzynarodowego Towarzystwa Astronautycznego (IAA) przyjęto protokół, zgodnie z którym po otrzymaniu sygnałów od kosmitów Ziemianie nie powinni nań odpowiadać, a jakiekolwiek kroki mogą zostać podjęte jedynie po międzynarodowych konsultacjach.
W 2007 r. przyjęto jednak inny protokół, który zezwala na wysyłanie w kosmos komunikatów o dowolnej treści. Dla wielu naukowców to niedopuszczalne. W ramach protestu, dr John Billingham - były dyrektor w Centrum Badawczym im. Amesa należącym do NASA, a także jeden z kierowników Instytutu SETI, zrezygnował z przynależności do IAA. Uzasadnił to prosto: wysyłanie wiadomości w kosmos nie jest bezpieczne. Nigdy bowiem nie wiadomo, kto może je przechwycić.
- Aktywne SETI to nie badania naukowe. To celowa próba wzbudzenia reakcji przedstawicieli obcej cywilizacji, której możliwości i intencji nie znamy - dodał dyplomata Michael Michaud, który wsparł protest Billinghama. Michaud przez lata zajmował się prawnymi kwestiami związanymi z programem SETI i dobrze zdaje sobie sprawę z konsekwencji, jakie dla ludzkości może nieść kontakt z obcymi.
Lone Signal, który łamie wszelkie obostrzenia, skrytykował też astrofizyk, pisarz i kolejny przeciwnik szukania kontaktu z obcymi, dr David Brin (który notabene ma polskie korzenie). Według niego, konsekwencje tego rodzaju poczynań mogą odczuć dopiero kolejne pokolenia. Choć wiele osób uważa, że istoty z kosmosu będą przyjacielskie i pomocne, większość specjalistów przyznaje, że nie jesteśmy w stanie określić ich zamiarów ani mentalności. A co, jeśli przechwycony sygnał potraktują jako wskazówkę, gdzie szukać planety do kolonizacji?
- Istnieją szanse, że gdy natkniemy się w przestrzeni kosmicznej na inteligentne formy życia, będą to potomkowie drapieżników - przestrzega Michio Kaku, znany fizyk i popularyzator wiedzy.
Podsumowując, jeśli kiedyś spotkamy kosmitów, nie można zagwarantować, że skończy się to dobrze. Choć niektórzy uznają, że to tylko problem fanów fantastyki naukowej, nie wiadomo, co przyniesie przyszłość. Wysoko rozwinięte, superinteligentne istoty nie muszą jednak od razu zniewolić Ziemian. Być może zwyczajnie nas zignorują wiedząc, że ich ingerencja zakłóciłaby nasz naturalny rozwój cywilizacyjny, a im nie przyniosłaby żadnych korzyści.
Ale na razie, by nie natrafić na istoty podobne do Klingonów z serii "Star Trek", uczeni wysyłający wiadomości do obcych powinni wziąć sobie do serca starą radę: czasami najlepiej wychodzi ten, który siedzi cicho.</field>
  </doc>
  <doc>
    <field name="id">199</field>
    <field name="title">sekrety-starozytnych-cywilizacji-podziemne-tunele-pod-europa</field>
    <field name="datawydarzenia"></field>
    <field name="miejsce">na terenie Europy, w Szkocji, w Turcji, w Andach, w Chinach</field>
    <field name="description">Oficjalna wykładnia historii ma coraz więcej problemów z kolejnymi odkryciami archeologicznymi. Na całym świecie odnajdywane są kolejne niezwykłe konstrukcje, których pochodzenia tylko możemy się domyślać. Najciekawsze jest jednak to, że za powstaniem niektórych z nich musiała stać jakaś wysoko rozwinięta cywilizacja. Na co dzień często piszę o współczesnych nowinkach technicznych, czas również przyjrzeć się tajemnicom przeszłości.
W czerwcu 2013 doszło do ujawnienia informacji, że w wielu miejscach na terenie Europy znaleźć można długie na wiele kilometrów tunele wykute w litej skale. Niektóre z nich są ze sobą połączone, inne stanowią odrębną całość. Dorosły człowiek może się przez nie przecisnąć, ale tylko w niektórych miejscach jest w stanie iść w pełni wyprostowany, co jakiś czas trafić można na większe komory, gdzie najwyraźniej można było odpocząć lub przechowywać zapasy. Istnieje wiele hipotez co do tego, czym były owe tunele. Mogły one stanowić schronienie przed zagrożeniem, jako miejsce przetrzymywania zapasów, a nawet, zdaniem niektórych, jako rodzaj starożytnej "autostrady", dzięki której można było szybko i bezpiecznie przemieszczać się między osadami.
Tunele zlokalizowane są w całej Europie – znaleziono je w Szkocji, austriackiej Styrii, Bawarii i w Turcji. Ich wiek szacuje się na około 12 tysięcy lat, ale do tej pory nie wiadomo kto i dlaczego je wybudował. Jeśli zbudowała to jakaś starożytna kultura, to jej zasięg musiał być ogromny, gdyż rozwiązania przez nią stworzone zdecydowano się naśladować w wielu częściach naszego kontynentu. Co więcej musiała ona dysponować na tyle rozwiniętą techniką i zasobami ludzkimi, by podobne tunele wykopać, ale przede wszystkim najważniejszym dylematem jest to, co to była za kultura. W końcu dzieje starożytnej Mezopotamii czy Egiptu sięgają znacznie później niż 12 tysięcy lat wstecz! Równie stare mogą być jedynie Sfinks czy Stonehenge, ale ten fakt tylko podkreśla wagę tego odkrycia.
Problem jest jeszcze jeden – podobne tunele znaleźć możemy również w innych częściach globu, między innymi w Andach czy w Chinach. Jak daleko zatem sięgała swoim zasięgiem ta antyczna cywilizacja? I kto ją tworzył?</field>
  </doc>
  <doc>
    <field name="id">200</field>
    <field name="title">seti-prosi-o-pomoc-w-poszukiwaniu-ufo</field>
    <field name="datawydarzenia"></field>
    <field name="miejsce">w Los Angeles</field>
    <field name="description">SETI to rozbudowany projekt naukowy, którego celem jest nawiązanie kontaktu z pozaziemskimi cywilizacjami poprzez poszukiwanie sygnałów radiowych i świetlnych pochodzących z przestrzeni kosmicznej. Obecnie amerykańska agencja prowadzi unikatową stronę internetową, za pomocą której każdy z nas może przyczynić się do znalezienia pozaziemskiej cywilizacji.
Zewnętrzni uczestnicy zaproszeni są do udziału w poszukiwaniu pozaziemskiego życia za pomocą strony internetowej, która udostępnia sygnał odbierany przez specjalne urządzenia nasłuchujące, tzw. Allen Telescope Array. Dr Jillian Tarter, dyrektor Centrum Instytutu SETI ma nadzieję, że "nasłuchiwanie kosmosu na żywo przez każdego z nas wspomoże obecne działania naukowców i technologów zaangażowanych w badania".
"Mamy nadzieję, że armia wolontariuszy pomoże nam poradzić sobie z zatłoczonymi pasmami częstotliwości" oznajmiło SETI na jednej z konferencji w Los Angeles. "W ten sposób w czasie rzeczywistym, każdy z nas ma okazję odkryć coś wielkiego", dodają naukowcy. Projekt SETI współpracuje z domeną Zooniverse, która jest "domem" dla największych i najbardziej udanych obywatelskich projektów naukowych poświęconych kosmosowi.
W ciągu ostatnich kilku lat wyraźnie wzrosło zainteresowanie setek tysięcy ludzi co do brania udziału w podobnych badaniach naukowych. Program wydaje się być odpowiedzią dla spragnionych odkryć. Instytut SETI podkreśla ponadto, że Allen Telescope Array nakierowane są obecnie na nasłuch obszarów wskazanych przez agencję NASA, które stanowić mogą "najlepszą szansę dla odkrycia obcych cywilizacji".
Czy zamierzacie wspomóc program SETI i poszukiwania obcej cywilizacji?
Źródło: orwellsky.blog.onet.pl</field>
  </doc>
  <doc>
    <field name="id">201</field>
    <field name="title">siedem-proroctw-majow-co-mowia-o-tajemniczym-roku-2012</field>
    <field name="datawydarzenia">22 grudnia, 2012 r, 21 grudnia, roku 2012, 11 sierpnia, 1999 r</field>
    <field name="miejsce">na Ziemi, w Apokalipsie Świętego, na Słońcu</field>
    <field name="description">Nie od dziś wiadomo, że Majowie pozostawili po sobie proroctwa i wizje, które przekazywane były z pokolenia na pokolenia. Dotyczyły one ich przyszłości, która obecnie jest naszą teraźniejszością. Dlatego przyjrzyjmy się dokładniej siedmiu proroctwom, które nas dotyczą.
Ludzie Zachodu od dawna tęsknią podświadomie za wiedzą o prawach natury. W dobie nauki i rozwoju technologii coraz częściej czują się zagubieni i bezsilni.
Dlatego tak wielkie zainteresowanie budzi siedem proroctw Majów:
1. Najbardziej znaną przepowiednią jest ta dotycząca daty końca świata. Według Majów ma to nastąpić w sobotę 22 grudnia 2012 roku (21 grudnia przypada ostatni dzień w ich kalendarzu). Wtedy zakończy się świat nienawiści i materializmu. Majowie przepowiedzieli, że sobota 22 grudnia roku 2012, kiedy Słońce otrzyma silny promień synchronizujący pochodzący ze środka galaktyki, zmieni swoją polaryzację i wytworzy ogromne świetliste rozbłyski. Dlatego ludzkość musi być przygotowana do przekroczenia drzwi, które pozostawili nam Majowie, przekształcając się z obecnej cywilizacji opartej na strachu na znacznie wyższą wibrację harmonii.
2. Całe postępowanie ludzkości zmieni się gwałtownie od zaćmienia Słońca 11 sierpnia 1999 r. Było to wyjątkowe zaćmienie, ze względu na układ liniowy w krzyżu kosmicznym ze środkiem na Ziemi, prawie wszystkich planet Układu Słonecznego, które umieściły się w czterech znakach zodiaku, będących znakami czterech ewangelistów, czterech opiekunów tronu, którzy występują w Apokalipsie Świętego Jana. Ponadto cień wytworzony prze Księżyc przeszedł przez Ziemię przez takie części świata jak: Kosowo, Bliski Wschód, Iran, Irak, Indie i Pakistan, wyznaczając tym samym linię konfliktów i wojen na świecie.
3. Trzecia przepowiednia dotyczy wzrostu temperatury na świecie. Fale upałów spowodują zmiany klimatyczne, geologiczne i społeczne. Powodem tego będzie brak harmonii człowieka z naturą oraz zmiany zachodzące na Słońcu.
4. Następna przepowiednia dotyczy kolejnych aspektów zmian klimatu. W wyniku zwiększonej aktywności Słońca dojdzie do topnienia pokrywy lodowej na obu biegunach.
5. Kolejna przepowiednia dotyczy systemów rządzących współczesnym światem. Wraz z przekształceniem planety, przekształcą się także systemy prowadzące do harmonii człowieka ze światem, a do także pokoju na świecie. Dojdzie do przeorganizowania społeczeństwa, które doprowadzi do zrozumienia istoty stworzenia.
6. Majowie, dla których komety były zwiastunem nadchodzących zmian, uważali, że tor ruchu jednej z nich może zagrozić ludziom. Twierdzili oni również, że mieszkańcy planety, jednocząc swoje siły, rezygnując z suwerenności w celu porozumienia, mogą podjąć działania, które mogłyby zmienić trajektorię komety.
7. Układ Słoneczny w swoim cyklicznym obrocie wychodzi z epoki nocy, by wejść w galaktyczny świt. Mówi się, że w ciągu 13 lat które mijają od 1999 do 2012 roku światło emitowane ze środka galaktyki zsynchronizuje wszystkie żywe istoty i pozwali im na dobrowolną aprobatę wewnętrznej przemiany. Przemiana ta stworzy nowe rzeczywistości, w których istoty ludzkie otrzymają nowy zmysł porozumienia się za pomocą myśli.
Czy Waszym zdaniem proroctwa Majów mogą być aktualne do dziś?
Źródło: orwellsky.blog.onet.pl</field>
  </doc>
  <doc>
    <field name="id">202</field>
    <field name="title">silna-i-kobieca</field>
    <field name="datawydarzenia"></field>
    <field name="miejsce"></field>
    <field name="description">"Kiedy niektóre kobiety wchodzą do jakiegoś pomieszczenia, wszyscy od razu je zauważają. Są pewne siebie, zaś ich osobowość ma w sobie coś z magnetyzmu, dzięki czemu przyciągają uwagę innych osób. Wydaje się, że to przychodzi im ot tak, po prostu".
Rachael Jayne Groover przekonuje, że taką kobietą może być każda z nas. Magnetyzm i piękno tkwią wewnątrz wszystkich przedstawicielek naszej płci i tylko od naszego podejścia do siebie zależy, czy będą one zauważalne również dla otoczenia.
Książka "Silna i kobieca" osiągnęła już status kultowej, jako rewelacyjny poradnik ułatwiający wydobywanie prawdziwego magnetyzmu z każdej kobiety. Publikacja ta zawiera nie tylko teorie głoszone przez Rachael Jayne Groover, ale i przyjemne ćwiczenia, które ułatwiają osiągnięcie wielkiego celu - stania się kobietą WYJĄTKOWĄ. Ważnym elementem książki jest także wytykanie czytelniczce błędów popełnianych w codziennym życiu. Lekturę i naukę ułatwiają podsumowania nowo nabytej wiedzy na końcu każdego rozdziału.
"Silna i kobieca" to pozycja obowiązkowa dla każdej pani, która nie czuje się KIMŚ. Zmiana tego stanu umysłu wcale nie jest trudna - i znajduje się na wyciągnięcie ręki.
Silna i kobieca - Rachael Jayne Groover
Wydawnictwo Studio Astropsychologii</field>
  </doc>
  <doc>
    <field name="id">203</field>
    <field name="title">slady-obcych-w-biblii</field>
    <field name="datawydarzenia">w 1976</field>
    <field name="miejsce">w Piśmie Świętym, na Ziemię, przed Panem</field>
    <field name="description">Czy Arka Przymierza była wytworem "wyższej" technologii? Czyj pojazd kryje się za "rydwanem Jahwe" z wizji Ezechiela? I czy manna rzeczywiście spadła z nieba? Niektórzy są przekonani, że przybysze z kosmosu, udając "Boga", ingerowali w zdarzenia opisane w Piśmie Świętym.
Biblia wspomina o kilku enigmatycznych wydarzeniach i artefaktach, które aktywują wyobraźnię u zwolenników teorii o "starożytnych astronautach". Zakłada ona, że ludzkość dokonała wielkiego cywilizacyjnego skoku dzięki przybyłym na Ziemię przedstawicielom obcej inteligencji. Pamięć o tych wydarzeniach miała zostać utrwalona w mitach, legendach oraz świętych tekstach.
W ostatnich dekadach sporo pisano na temat śladów obcych w Piśmie Świętym. Choć za najpopularniejsze "biblijne UFO" uchodziła Gwiazda Betlejemska, znacznie ciekawsze pole do rozważań stanowiły wydarzenia z "Księgi Wyjścia". Po ucieczce Izraelitów z Egiptu, do Ziemi Obiecanej prowadził ich "cudowny obłok", nocami zmieniający się w "słup ognia". Dla osób zainteresowanych UFO było to niezwykle sugestywne, ale jeszcze więcej kontrowersji wzbudziła wizja Ezechiela oraz… manna.
Co widział Ezechiel?
Starotestamentowa "Księga Ezechiela" zawiera relację proroka, który ujrzał zstępujący wśród ognia i piorunów wspaniały "rydwan Jahwe". Jego opis jest niezwykle szczegółowy, choć przepełniony symboliką, co wynika z faktu, że Ezechielowi trudno było dobrać odpowiednie słowa i porównania. Zrobił to jednak na tyle dokładnie, że Josef F. Blumrich (1913 - 2002) - pracownik Centrum Lotów Kosmicznych im. Marshalla - zdołał przełożyć to na język techniki.
Wizję Ezechiela rozpoczęła obserwacja "wielkiego obłoku i ognia", po których pojawiły się cztery "obiekty" przypominające skrzydlate "istoty latające". Towarzyszyły im ruchome koła wyglądające jakby "jedno było w drugim". Choć prorok nie miał pojęcia, co widzi uznał, że to boski pojazd o srebrzysto-złotym korpusie, poruszający się dzięki "duchowi życia". W kanonadzie grzmotów i morzu płomieni, Ezechiel padł na twarz przed jego potęgą. Było to pierwsze z jego czterech bliskich spotkań, datowane na ok. 592 r. p.n.e.
Analizując różne tłumaczenia "Księgi Ezechiela" Blumrich uznał, że prorok rzeczywiście mógł opisywać wytwór egzotycznej techniki. Opierając się na jego słowach, w książce "Latające statki Ezechiela" zrekonstruował model biblijnego UFO: "Był to niemal stożkowaty kadłub, wsparty na czterech ‘jednostkach’ ze śmigłami […]. Ezechiel zauważył obiekt po raz pierwszy z odległości ok. kilometra, w momencie uruchomienia napędu jądrowego. […] Widział poruszające się wirniki otoczone ogniem, dostrzegł też wsporniki i mechaniczne ramiona przyczepione do sekcji ze śmigłami. Na pierwszy rzut oka wydawały mu się one podobne do sylwetek ludzi, ale następnie mówił o nich już jako o ‘istotach’ żyjących, co było wyrazem niepewności"* - pisał autor.
Maszynka do manny
Inne biblijne ślady ingerencji obcych są lepiej ukryte. "Księga Wyjścia" wspomina o mannie, która miała barwę ziaren kolendry, "smak placka z miodem" i przypominała coś "drobnego, ziarnistego, niby szron na ziemi". Biblia opisuje ją enigmatycznie - raz jako dar natury znajdowany po ustąpieniu rosy, zaś kiedy indziej jako ściśle reglamentowany według wskazań Jahwe pokarm, który "pojawiał się" we wszystkie dni tygodnia z wyjątkiem sobót. Co ma to wspólnego z technologią z kosmosu?
Według biblijnej tradycji, manna i przepiórki stanowiły podstawę wyżywienia tysięcy Izraelitów w czasie ich 40-letniego koczowania na pustyni. Bibliści uznawali "boski chleb" za rodzaj porostu lub pasożyta krzewu tamaryszka. Arnold Mostowicz (1914 - 2002) - lekarz i autor książek o "starożytnych astronautach" twierdził, że podstawą diety dla tysięcy ludzi musiało być jednak coś innego. Zaintrygowani tą zagadką dwaj angielscy budowniczy maszyn - Rodney Dale i George Sassoon - w 1976 r. opublikowali na łamach prestiżowego magazynu "New Scientist" artykuł "Deus est machina?" ("Czy bóg to maszyna?"), gdzie zastanawiali się, czy manna mogła być "produktem"… skomplikowanego aparatu wytwarzającego pokarm z alg. Koncepcję rozwinęli w książce "The Manna-Machine" ("Maszyna do manny", 1978).
Podstawą ich rozważań była treść kabalistycznej księgi "Zohar" (mistycznego komentarza do Pięcioksięgu), gdzie natknęli się na drobiazgowy opis "przedmiotu" zwanego "Wiekowym starcem", w którego "głowie" - niczym w wielkim baniaku - destylowano "świętą rosę", z której można było uzyskać mannę.
Angielscy konstruktorzy powiązali ze sobą wątki dochodząc do wniosku, że była ona przetworzonym, pożywnym produktem, który powstawał potajemnie w skomplikowanej, masywnej maszynie, przypominającej współczesny kultywator alg, jaki stworzono podczas radzieckiego eksperymentu BIOS - 3 z lat 60.
Tekst ukazuje "Starca" jako skomplikowany, emitujący jaskrawe światło "sztuczny organizm", w którym krążą różnego rodzaju płyny. Według Sassoona i Dale’a, którzy zbudowali model maszyny, jej nazwa wzięła się od pęków "rurek", które przypominały brodę. Zastanawiając się, kto mógł przekazać ją Izraelitom sugerowali, że była to ta sama "inteligencja", która manifestowała im swą potęgę w kanonadzie grzmotów nad Górą Synaj. Elementami "Starca" były m.in. wielka kadź (w której namnażano algi) oraz "naczynie z ogniem" - najprawdopodobniej potężne źródło zasilania, które autorzy "The Manna-Machine" wiązali z kolejnym zagadkowym artefaktem - Arką Przymierza.
Ręce precz od Arki!
Zaginiona skrzynia, którą według tradycji zbudował rzemieślnik Besaleel, w czasie wędrówki do Ziemi Obiecanej przechowywana była w specjalnym "przybytku" - namiocie, do którego wstęp mieli jedynie wybrani. Mostowicz, powołując się na analizy Jacquesa Bergiera i Louisa Pauwelsa (z bestsellera "Le Matin des Magiciens", 1961) twierdził, że interpretacje wielu biblistów i talmudystów wskazywały, że Arka Przymierza musiała zawierać coś potencjalnie niebezpiecznego, o czym mówi m.in. "Księga Liczb" wspominająca kapłanów Nadaba i Abihu, którzy "umarli […] przed Panem na pustyni Synaj, gdy chcieli złożyć w ofierze ‘inny’ ogień".
Zwolennicy koncepcji, że Arka Przymierza była nieznanego pochodzenia maszyną wskazują, iż tylko kapłani wiedzieli, jak poprawnie się z nią obchodzić (tych, którzy dotknęli jej bez pozwolenia, Jahwe nakazywał karać śmiercią!) O tym, że święta skrzynia powodowała uszkodzenia ciała przekonali się m.in. Filistyni, którzy porwali ją, po czym szybko zwrócili Izraelitom, którzy zwykle trzymali ją w odległości ok. kilometra od obozowiska. Po zdobyciu Kanaanu cudowna "maszyneria" przestała być potrzebna i słuch o niej zaginął.
Rodney i Sassoon, składając wszystko w całość uznali, że produkcja manny mogła odbywać się w przybytku, z dala od ludzkich oczu. Wspominali też, że pisma wymieniały zagadkowe "ucho", które pozwalało kapłanom na "przesyłanie głosu" do "władców skrzydeł". Mostowicz, tak jak inni autorzy uznał, że było to urządzenie do komunikacji radiowej z kimś, kogo uznawano za Jahwe, a kto tak naprawdę - wykorzystując zaawansowaną technikę - kontrolował poczynania Izraelitów i dbał o ich przetrwanie. Tylko co komu po udawaniu boga?
Zabrani do nieba
Istnieje druga kategoria biblijnych wzmianek o wizytach reprezentantów "wyższej" inteligencji nazywanych aniołami, bądź - jak na początku "Księgi Rodzaju" - "Synami Boga", którzy biorąc sobie za żony ziemskie kobiety dali początek pokoleniu przedpotopowych mocarzy. O zbuntowanych niebianach, którzy przybyli na Ziemię i nauczyli ludzi podstaw cywilizowanego życia wspomina też apokryficzna "Księga Henocha", której autor, według "Genesis", został żywcem zabrany do Boga. Podobnie skończył Eliasz, który "wstąpił do nieba wśród wichru" po tym, jak na niebie ukazał się "ognisty rydwan". Niektórym przypomina to współczesne wzmianki o uprowadzeniach ludzi przez obiekty UFO.
W teorii starożytnych astronautów wspomniane wyżej przykłady traktowane są jako dowód, że inna inteligencja - imitująca boga - ingerowała w rozwój ziemskich kultur wykorzystując do tego zaawansowaną technikę. Choć wszystko układa się w zgrabną całość, bardzo łatwo tu o nadinterpretację, a drążenie tematu jedynie mnoży pytania. Najtrudniej wytłumaczyć intencje "kosmicznych bogów", którzy przepadli bez wieści w dziejowej zawierusze, tak jak wszystkie inne dowody, łącznie z Arką Przymierza…
______________
Źródła cytatów:
Fragmenty Pisma Świętego pochodzą z "Biblii Tysiąclecia" (Poznań, 2003).
* J. F. Blumrich, Spaceships of Prophet Ezekiel, "Impact of Science on Society", t. XXIV, 1974.</field>
  </doc>
  <doc>
    <field name="id">204</field>
    <field name="title">slonce-przebudzi-sie-jeszcze-w-tym-roku</field>
    <field name="datawydarzenia">w 2013, roku 1859, 1859 r</field>
    <field name="miejsce">na Ziemi, na Słońcu, w Stanach, w Europie</field>
    <field name="description">Naukowcy z NASA wieszczą na Ziemi apokalipsę z powodu gigantycznej burzy magnetycznej, która ma nadejść w 2013 roku. Amerykanie nie bez przyczyny już dziś szykują się na największą katastrofę w swojej historii: naładowane cząstki słoneczne mogą bowiem zniszczyć budowaną przez dziesięciolecia sieć energetyczną kraju.
Linie wysokiego napięcia i transformatory padną jak kostki domina. Przez rok pozbawieni będziemy elektryczności i bieżącej wody. Czy możemy temu zapobiec? Nie bardzo. Jak wynika z raportu Richarda Fischera, szefa oddziału NASA zajmującego się obserwacją Słońca, temperatura na jego powierzchni rośnie w niewyobrażalnym tempie i już w 2013 roku należy oczekiwać, że "idealna burza magnetyczna" nadejdzie.
Burza na Słońcu, podobna do tej z roku 1859, dzisiaj mogłaby spowodować globalną katastrofę. Zdaniem NASA już nieco większa burza zniszczyłaby w samych tylko Stanach Zjednoczonych ok. 350 transformatorów i lokalnych stacji elektroenergetycznych, dostarczających energii dla 130 milionów osób. Burza wielkości tej z 1859 roku mogłaby zniszczyć cały system energetyczny krajów wysoko rozwiniętych. Co gorsza, sieci energetyczne zarówno w Stanach, jak i w Europie są ze sobą silnie powiązane, co grozi reakcją łańcuchową - awaria jednej sieci pociąga za sobą przeciążenie innych.
Ochronę przed skutkami kataklizmu stanowić mogą systemy wczesnego ostrzegania oraz kondensatory zabezpieczające transformatory energetyczne. Obecnie system wczesnego ostrzegania posiadają tylko Stany Zjednoczone, jednak żadna inna ochrona nie jest stosowana. Nie bez przyczyny więc Biały Dom, Kongres, Pentagon i agencje rządowe, począwszy od Departamentu Bezpieczeństwa Wewnętrznego, aż po Narodową Agencję Kosmiczną (NASA) i Narodową Służbę Oceaniczną i Meteorologiczną (NOAA) od ponad roku próbują przewidzieć ewentualne konsekwencje tego wydarzenia, jednocześnie kreśląc scenariusze jego rozwiązania.
Niestety to nie scenariusz filmu science fiction, lecz wyniki badań agencji NASA opublikowane w specjalnym raporcie. Wynika z nich jednoznacznie, że im bardziej cywilizacja jest prymitywna (jak ta w poprzednich wiekach) tym bardziej odporna na kaprysy Słońca. Istnieje zatem niebezpieczeństwo, że obecne rządy zignorują to ostrzeżenie, bo przecież nic podobnego dotąd nie przydarzyło się naszej młodej cywilizacji technicznej. Wyobrażenie to może jednak okazać się złudne.
Czy Waszym zdaniem zagrożenie jest realne czy to tylko kolejne fanaberie naukowców?
Źródło: orwellsky.blog.onet.pl</field>
  </doc>
  <doc>
    <field name="id">205</field>
    <field name="title">spisek-zarowkowy-czyli-dlaczego-twoj-telewizor-zepsuje-sie-zaraz-po-uplywie-gwarancji</field>
    <field name="datawydarzenia"></field>
    <field name="miejsce"></field>
    <field name="description">Czy zastanawialiście się kiedyś, dlaczego większość współczesnych produktów psuje się tuż po upłynięciu terminu gwarancji? Czy dopuszczacie taką myśl, że być może żyjemy w świecie "zaprojektowanej awaryjności"? Istnieje wiele dowodów na to, że celowym jest projektowanie produktów w taki sposób, aby po krótkim czasie użytkowania nadawały się do wymiany na nowszy model…
Telefony, pralki, lodówki, telewizory… To sprzęty, bez których nie da się dziś funkcjonować. Kilkanaście lat temu, gdy kupowało się telewizor, można było mieć pewność, że posłuży przynajmniej dekadę. Podobnie było z innymi urządzeniami. Dziś zwykle "zużywają się" one zaraz po upływie terminu gwarancji i wymuszają na nas zakup kolejnych, częstokroć droższych produktów.
Punktem wyjścia dla artykułu jest ponad 50-minutowy materiał wideo ujawniający zmowę producentów żarówek, która miała miejsce na początku XX wieku. Producenci odkryli wówczas, że wytwarzanie supertrwałych produktów zwyczajnie nie leży w ich interesie. W wyniku zmowy ograniczono trwałość żarówki z 3000 godzin żywotności do zaledwie 1000 godzin. Twórcy filmu docierają do dokumentów jasno stwierdzających istnienie żarówkowego kartelu.
Autorzy filmu wyodrębnili trzy elementy, które napędzają wzrost współczesnych gospodarek produkcyjnych. Wskazali na reklamę, zaprojektowaną awaryjność oraz ogólnie dostępne kredyty. Dzięki takim uwarunkowaniom czujemy ciągłą potrzebę kupowania nowych, lepszych produktów i możemy konsumować coraz więcej i więcej…
Anglicy dla określenia problemu użyli terminu "planned obsolescence", czyli "planowane postarzanie produktów". Choć opinia publiczna dopiero teraz poznaje tajniki tego mechanizmu, to sama idea planowanego postarzania powstała już w latach 20. minionego wieku. Powstanie społeczeństwa konsumenckiego, wraz z masową produkcją wykreowały jedno podstawowe założenie: człowiek ma być przede wszystkim konsumentem, który będzie wciąż kupować, kupować i kupować.
Podobno o wiele bardziej skomplikowane od wynalezienia żarówki było jej "zaplanowane zepsucie", do tego stopnia, aby wypalała się po niewielkim zakresie godzin. I tak "ulepszona" żarówka weszła do masowej produkcji (podobnie uszlachetniono rzekomo nylon - oryginalny był nie do porwania, więc znów niewart wdrożenia na rynek!).
Idea planowanego postarzania produktów nie jest obca żadnej większej współczesnej korporacji. Przykładem może być firma Apple. Bateria pierwotnie umieszczona w odtwarzaczu iPod nano 1G była obliczona na krótką żywotność. Projektanci jednak tak bardzo przedobrzyli, że część baterii przegrzewała się, a w kilku przypadkach doszło nawet do pożarów (!). W konsekwencji wysokiej awaryjności rząd japoński wytoczył firmie proces, który trwał prawie dwa lata. Ostatecznie Apple ugięło się i wymieniło baterie na nowe.
Jedna z koncepcji odnosząca się do zaplanowanej awaryjności nosi nazwę "teorii wybitej szyby". Mówi ona między innymi o tym, że w ten czy inny sposób wtłoczymy swoje pieniądze do gospodarki, nawet jeśli nie wydamy ich na wymianę zepsutej żarówki.
Całe zjawisko ma rzecz jasna swoich zwolenników, jak i przeciwników. Zwolennicy strategi planowanego postarzania podkreślają korzystną rolę tego procesu dla rozwoju gospodarki. Nieustanna potrzeba wymiany sprzętu powoduje, że wciąż jest zapotrzebowanie na produkcję. Cytowany przez "The Economist" guru marketingu, Philip Kotler uważa, że "(…) proces ten jest dla konsumentów korzystny. Prowadzi on do poprawy jakości świadczonych usług i wzrostu konkurencyjności". Dzięki temu procesowi społeczeństwo ma "w miarę równomiernie wzrastać technologicznie".
"Spisek żarówkowy" ma też swoją drugą, ciemną stronę. W trakcie produkcji w sposób oczywisty zużywane są zasoby Ziemi, które kiedyś się wyczerpią. Ponadto niszczone jest środowisko naturalne, a w fabrykach często zatrudnia się nieletnich…
Współcześnie tworzenie solidnych, niezawodnych produktów jest po prostu dla producentów nieopłacalne. To smutna, ale prawdziwa teza. Mało który koncern utrzymałby się dziś na rynku, gdyby jego produkty były wydajne kilkanaście lat (jak np. pralka automatyczna radzieckiej produkcji, znana jako Wiatka).
"Świat jest na tyle duży, żeby zaspokoić potrzeby wszystkich. Ale zawsze będzie za mały, by zaspokoić chciwą jednostkę". Czy zgadzacie się z tym stwierdzeniem? Zapraszam jak zawsze do dyskusji i podawania własnych przykładów planowanego postarzania urządzeń, które na co dzień nas otaczają.
Źródło: orwellsky.blog.onet.pl</field>
  </doc>
  <doc>
    <field name="id">206</field>
    <field name="title">spiski-wokol-fukushimy</field>
    <field name="datawydarzenia">2011 r, 2012 r, roku 2040</field>
    <field name="miejsce">w Fukushimie, w Tokio, w Japonii, w Ryukus, na terenie Japonii</field>
    <field name="description">Katastrofa w elektrowni atomowej w Fukushimie zapoczątkowała szereg wielkich skandali ujawniających mechanizmy rządzące japońską polityką. Okazało się, że władze w Tokio od lat bagatelizowały przepisy bezpieczeństwa a już po tragedii starały się ukryć skalę zagrożenia. W końcu wycofały się z wcześniejszych deklaracji zapowiadających całkowitą rezygnację z elektrowni atomowych.
Kiedy w marcu media doniosły o ogromnej fali tsunami, która spustoszyła wybrzeże Japonii, cały świat zjednoczył się w geście solidarności z jej ofiarami. Wkrótce po tym pojawiły się doniesienia o uszkodzeniu jednego z reaktorów elektrowni atomowej w Fukushimie i znowu ludzie z zapartym tchem śledzili informacje na temat sytuacji w Japonii. Z czasem jednak zainteresowanie słabło, informacji pojawiało się coraz mniej, aż w końcu tylko spontanicznie, przy okazji jakiegoś wyjątkowo istotnego i przede wszystkim atrakcyjnego dla mediów, wydarzenia docierały do nas jakiekolwiek wieści na temat tego, co dzieje się w okolicach Fukushimy.
Sytuacja zaś wcale nie wyglądała dobrze. Co prawda poziom promieniowania zdaje się w końcu spadać i do miasta Fukushima powoli sprowadzają się dawni mieszkańcy, jednak przez blisko 1,5 roku zagrożenie było poważne. Istniało nawet ryzyko, że skala promieniowania z uszkodzonego reaktora stanie się tak duża, że władze będą zmuszone ewakuować leżące zaledwie kilkadziesiąt kilometrów od elektrowni stołeczne Tokio.
Ostatecznie strefą poddaną szczególnej kontroli pozostaje jedynie prefektura Fukushima, gdzie, chociaż minęło ponad 1,5 roku, wciąż obowiązują podwyższone środki ostrożności. Na początku października właściciel elektrowni, firma TEPCO (Tokyo Electric Power Company) przeprowadziła pierwsze badania we wnętrzu najbardziej uszkodzonego reaktora Fukushima no.1. Okazało się, że wciąż panuje tam bardzo wysoka radiacja i w związku z tym bardzo trudno będzie usunąć niebezpieczne paliwo.
Wciąż zagrożone pozostają również okolice elektrowni. Na terenie prefektury wciąż dokonuje się niezbędnych pomiarów mających określić stopień promieniowania. Szczególną uwagę poświęca się przede wszystkim żywności, gdyż w glebie wciąż znajdują się duże ilości radioaktywnych pierwiastków, które mogą przedostać się między innymi do upraw ryżu. Ścisła kontrola skażenia jest tym istotniejsza, że przed marcem 2011 roku prefektura Fukushima była jednym z głównych producentów żywności w Japonii.
Manipulacje badaniami?
Pojawia się jednak problem wiarygodności przeprowadzanych badań. Oficjalne raporty publikowane przez rząd japoński są kwestionowane przez organizacje obywatelskie takie jak choćby Stowarzyszenie Obywateli i Naukowców Zaniepokojonych Poziomem Wewnętrznej Radiacji. Podczas zorganizowanej niedawno w Tokio konferencji prasowej poinformowali oni o manipulacjach dokonywanych przez jedno z ministerstw, którego wyniki badań miały zostać sfałszowane. Jak stwierdził jeden z przedstawicieli organizacji, emerytowany profesor fizyki uniwersytetu w Ryukus, Katsuma Yagasaki "obawiamy się, że ministerstwo oczyściło miejsca zanim pobrało próbki, być może również manipulowało liczbami w celu uzyskania niższych odczytów". W opinii naukowców dane ministerstwa mogły zostać zaniżone nawet o 50 procent.
Nie są to pierwsze doniesienia świadczące o ukrywaniu przez rząd w Tokio prawdziwego poziomu skażenia. Jeszcze w czerwcu japońskie media ujawniły dokumenty świadczące o tym, ze władze zataiły dane z systemu SPEEDI utworzonego specjalnie w celu ostrzegania przed ewentualnym wzrostem promieniowania. Tuż po katastrofie zdecydowały się one zataić dane twierdząc, że są one niewiarygodne i mogą spowodować panikę.
Odrębną, lecz również wpływającą na zaufanie do japońskiego rządu kwestią był skandal, jaki pod koniec sierpnia opisałem również na blogu "Kod Władzy". Pisałem wówczas o powiązaniach firmy TEPCO z japońską organizacją Yakuza, która miała udzielać pomocy między innymi przy rekrutowaniu pracowników do uszkodzonej elektrowni. Firma miała z tym poważne problemy, gdyż niewielu Japończyków było gotowych ryzykować życie i zdrowie, nawet jeśli korporacja oferowała wysokie wynagrodzenia.
Próbą ratowania zaufania można zapewne uznać powołanie na początku października 2012 roku nowego urzędu, którego zadaniem będzie ustalenie norm funkcjonowania elektrowni atomowych na terenie Japonii. Jak bowiem wykazały kolejne śledztwa, źródłem katastrofy w Fukushimie nie była jedynie fala tsunami, która uszkodziła reaktor. Kataklizm jedynie odsłonił istniejące już wcześniej zaniedbania, zaś brak kontroli japońskiego rządu okazał się niewspółmierny do skali zagrożenia, jakie stanowiła źle zarządzana elektrownia. Według serwisu Forbes.com nowo powstała agencja NRA (Nuclear Regulation Authority) dysponować będzie budżetem w wysokości 600 milionów dolarów i zatrudniać będzie blisko 500 pracowników. Wśród jej głównych zadań będzie stworzenie, a następnie wdrożenie odpowiednich przepisów bezpieczeństwa dla elektrowni atomowych, nadzorowanie bezpieczeństwa obiektów, a także monitorowanie promieniowania.
Również jednak w przypadku powołania NRA pojawiają się pytania co do tego, jakie będzie miała ona ostatecznie przeznaczenie. Jeszcze kilka miesięcy temu rząd Japonii deklarował, że w ciągu najbliższych 20 lat, a najpóźniej do roku 2040 zupełnie wycofa się z energetyki atomowej.  Później jednak okazało się, że wcześniejsze zapowiedzi nie są ostateczne, o czym świadczyć może między innymi polecenie wydane przez premiera Nodę, który rozkazał ponownie uruchomić dwa reaktory leżące w prefekturze Fukui.
Społeczeństwo vs. lobby
Wcześniejsze deklaracje mogły się wiązać z ogromnym spadkiem poparcia dla energii atomowej wśród Japończyków. Po doświadczeniu z Fukushimą wielu obywateli zaczęło naciskać na władze, by te podjęły działania mające na celu zupełne uniezależnienie japońskiej gospodarki od atomu. Jednym z głównych problemów jest jednak fakt, że Kraj Kwitnącej Wiśni jest w ogromnym stopniu zależny od energii atomowej i wdrożenie nowych rozwiązań wiązać się będzie nie tylko z wielkimi kosztami stworzenia nowej infrastruktury, ale też znacznie wyższymi kosztami eksploatacji. Z tego też powodu przedstawiciele największych japońskich firm zagrozili, że w przypadku rezygnacji z energii atomowej te przeniosą swoją produkcję za granicę.
Można przypuszczać, że podobne deklaracje przeważyły nad nastrojami opinii publicznej i stąd premier Noda zdecydował się delikatnie wycofać z pomysłu rezygnacji z atomu. W tym kontekście powołanie NRA może w dłuższej perspektywie nie tylko przywrócić wiarygodność instytucjom rządowym, ale też sprawić, że Japończycy ponownie poprą energetykę atomową.
Źródło: orwellsky.blog.onet.pl</field>
  </doc>
  <doc>
    <field name="id">207</field>
    <field name="title">straszna-przepowiednia</field>
    <field name="datawydarzenia">w 1997</field>
    <field name="miejsce">w Komorowie</field>
    <field name="description">"Tak, duchowni zasługują na pomstę i pomsta zawisła nad ich głowami. Biada księżom i osobom Bogu poświęconym, które swą niewiernością i złym życiem krzyżują na nowo mego Syna! Grzechy osób Bogu poświęconych wołają do Nieba i wzywają pomsty".
W połowie XIX wieku dwoje małych dzieci z maleńkiej wioski La Salette w pobliżu Grenoble ujrzało Matkę Boską. Wtedy czternastoletnia Melania Calvat i dziesięcioletni Maksymin Giraud, nie przypuszczali, że setki lat później ich maleńka wioska, właśnie dzięki temu stanie się niemalże Mekką pielgrzymujących. Jak podaje między innymi Andrzej Sieradzki, po pięciu latach biskup diecezji Grenoble oficjalnie zatwierdził objawienie z La Salette. Jednak na oficjalne ujawnienie jego treści świat czekał prawie 130 lat. Wiadomo, że Matka Boska pamiętnego dnia przekazała dzieciom tajemnice dotyczące nie tylko ich życia, ale także przyszłości Kościoła i całej Europy. Wszystkie poniższe cytaty pochodzą z książki Andrzeja Sieradzkiego "Trzecia tajemnica fatimska" wydanej przez Katolickie Publikacje, Gdańsk 1998, za książką Arnaud de Lassus Sekret Matki Bożej z La Salette o czasach ostatecznych wydanej w Komorowie w 1997 roku przez Wydawnictwo Antyk.
"Księża, słudzy Mego Syna, z powodu złego życia, lekceważącego i bluźnierczego sprawowania świętych Tajemnic, z powodu zamiłowania do pieniędzy, zamiłowania do zaszczytów i przyjemności, stali się ściekiem nieczystości.
Tak, duchowni zasługują na pomstę i pomsta zawisła nad ich głowami. Biada księżom i osobom Bogu poświęconym, które swą niewiernością i złym życiem krzyżują na nowo mego Syna! Grzechy osób Bogu poświęconych wołają do Nieba i wzywają pomsty. I oto pomsta czeka u ich drzwi, ponieważ nie ma nikogo, kto by błagał o miłosierdzie i przebaczenie dla ludzi. Nie ma już dusz szlachetnych, nie ma już osób godnych złożyć niepokalaną ofiarę Przedwiecznemu dla uproszenia łaski dla świata.
Bóg przygotowuje uderzenie, jakiego jeszcze nie było. Biada mieszkańcom ziemi! Miara gniewu Bożego wyczerpuje się i nikt nie będzie mógł uciec spod tylu nieszczęść, które spadną wszystkie naraz.
Biada tym książętom Kościoła, którzy będą zajęci jedynie gromadzeniem bogactw, dbałością o swój autorytet i pyszną dominacją.
Namiestnik Mego Syna będzie musiał wiele wycierpieć, ponieważ na jakiś czas Kościół zostanie poddany wielkim prześladowaniom; będzie to czas ciemności. Kościół będzie przechodził straszliwy kryzys.
Gdy święta wiara Boża zostanie zapomniana, każdy będzie chciał kierować się własnym rozumem i być wyższym od podobnych sobie. Będzie się lekceważyć władze świeckie i kościelne. Porządek i wszelka sprawiedliwość zostaną podeptane. Będzie się widziało tylko zabójstwa, nienawiść, zawiść, kłamstwo i niezgodę, bez miłości ojczyzny i bez miłości rodziny.
Ojciec Święty wiele ucierpi. Ja będę z nim aż do końca, aby przyjąć jego ofiarę. Źli będą po wielekroć godzić na jego życie, lecz nie zdołają mu zaszkodzić. Ale ani on, ani jego następca nie ujrzą triumfu Kościoła Bożego. [...]
Wszystkie władze świeckie będą miały ten sam zamysł - obalenia i unicestwienia wszelkiego pierwiastka religijnego, aby zrobić miejsce dla materializmu, ateizmu, spirytyzmu i wszelkiego rodzaju występków".
Matka Boska zapowiedziała również klęski, łudząco podobne do wszystkich przepowiedni, mówiących o końcu naszego świata. Katastrofy i klęski żywiołowe to tylko przedsmak tego, co zgodnie z jej orędziem, już wkrótce ma się wydarzyć. Zobaczmy...
"Społeczeństwo jest w przededniu klęsk i wielkich wydarzeń. Trzeba się spodziewać, że nadchodzi czas, kiedy rządy obejmie żelazna rózga i kiedy będzie się piło z kielicha gniewu Bożego. [...]
Ziemia zostanie nawiedzona różnego rodzaju plagami (niezależnie od zarazy i głodu, które srożyć się będą powszechnie). Będą wojny, aż do wojny ostatniej, rozpętanej przez dziesięciu królów Antychrysta, mających te same zamiary i będących jedynymi władcami świata.
Zanim to nastąpi, będzie panował na świecie pewnego rodzaju fałszywy pokój; nie będzie się myślało o niczym więcej, jak tylko żeby się bawić; źli będą sobie pozwalać na wszelkiego rodzaju grzechy [...].
Natura domaga się pomsty na ludziach i drży z przerażenia w oczekiwaniu tego, co musi przyjść na ziemię skalaną zbrodniami. [...]
Odmienią się pory roku, ziemia zacznie rodzić tylko złe plony, gwiazdy utracą regularność swych ruchów, księżyc będzie świecił zaledwie nikłym czerwonawym światłem, woda i ogień spowodują konwulsyjne poruszenia kuli ziemskiej i straszliwe trzęsienia ziemi, które będą pochłaniać góry i miasta. [...]
Biada mieszkańcom ziemi! Będą krwawe wojny i nędza, pomory i zaraźliwe choroby. Będą spadały przerażające pioruny, które będą wstrząsać miastami i trzęsienia ziemi, pochłaniające całe kraje. Będą się rozlegać głosy w powietrzu, ludzie będą bić głową o mur, wzywając śmierci, a śmierć przysporzy im jeszcze cierpienia. Krew będzie płynąć zewsząd".
Widać wyraźnie, że jest to jedna z najbardziej zatrważających wizji, jaką poznał świat. Pewne źródła podają, że nie jest to jednak koniec orędzi z La Salette. Wiadomo bowiem, że dzieci otrzymały również tak zwane orędzia sekretne, które rzekomo mógł poznać tylko papież. Przez jakiś czas po świecie krążyła informacja, że Maksymin spełnił prośbę Matki Bożej. Do dziś jednak pełna treść przepowiedni nie jest znana, nie wiadomo nawet czy gdzieś w archiwach Watykanu leży jej zapis. La Salette nadal budzi ciekawość pielgrzymów, którzy rok rocznie odwiedzają to święte miejsce i tamtejsze sanktuarium Notre - Dame de La Salette. Pamiętajmy jednak, że objawienia, które miały miejsce w niewielkiej podalpejskiej wiosce koło Grenoble, to tylko wstęp do świętych wizji i orędzi, które świat otrzymywał sukcesywnie przez lata.</field>
  </doc>
  <doc>
    <field name="id">208</field>
    <field name="title">straznik-z-zaswiatow</field>
    <field name="datawydarzenia"></field>
    <field name="miejsce">na Śląsku Opolskim, na Kresach</field>
    <field name="description">Historia ta wydarzyła się na Śląsku Opolskim. Rodzina R. trafiła tam razem z innymi Polakami przesiedlonymi z polskich Kresów Wschodnich na miejsce Niemców, którzy uciekli, kiedy II wojna światowa miała się ku końcowi. Rodzina R. otrzymała mały, ale bardzo dobrze utrzymany domek z przyległym do niego sadem. W porównaniu z majątkiem, jaki pozostawili na Kresach dom wydawał się być nędznym ochłapem rzuconym na pocieszenie. Nie protestowali, cieszyli się, że żyją i są razem. Przetrwanie całej rodziny, zważywszy na represje, jakim komuniści poddawali osoby zamożne, graniczyło z cudem.
Wszędzie panował iście niemiecki porządek. Jednak niewielki budynek na skraju sadu pozostawał w rażącej sprzeczności do całej reszty gospodarstwa. Z zewnątrz wyglądał na porządną podmurowaną altanę, ale w środku znajdowała się istna graciarnia. Rzeczy poupychane i poustawiane jedne na drugich wypełniały szczelnie całą przestrzeń. Senior rodu R. postanowił, że uporządkowaniem altany zajmą się później. Rozpakowanie ich skromnego bagażu oraz ogrzanie domu to zadania priorytetowe. Przesiedleńcy szybko rozgościli się w nowym miejscu. Zarówno dziadkowie, jak ich syn z żoną i dziećmi cieszyli się i snuli plany na przyszłość. Pani domu myślała, jak najlepiej zagospodarować ogródek warzywny. Jej mąż chciał poprawić parę rzeczy wokół domu. Przyszedł czas na altankę, w której mogły znajdować się niezbędne narzędzia. W noc poprzedzającą "atak na altanę", jak żartobliwie określał zamierzone prace młodszy pan R., miały miejsce dziwne wydarzenia. Zerwał się silny wiatr, powodując oderwanie kawałka rynny. Zwisający fragment hałasował niemiłosiernie. Ojciec i syn wyszli, aby naprawić uszkodzenie. Nagle zauważyli dziwne światło pojawiające się w okolicach altany. Światło na przemian gasło i zapalało się. Mężczyźni bez namysłu złapali siekiery i tak uzbrojeni ruszyli na zwiad. Kiedy doszli na miejsce światło zniknęło, a wiatr ustał. Uznali, że coś im się przywidziało. Rano rozpoczęli zaplanowaną pracę. Po dwóch godzinach wrócili do domu poranieni i podrapani. Młodszy oświadczył: "Mam wrażenie, że nie porządkuję altany tylko walczę z dzikim zwierzęciem, które niemiłosiernie kąsa. Tam wszędzie są jakieś pręty, gwoździe, drzazgi, coś niesamowitego".
Od tego dnia rozpoczął się ciąg niesamowitych i niepokojących zdarzeń. Światło pojawiało się regularnie, przedmioty kaleczyły dłonie i spadały na głowy mieszkańców nie wiadomo skąd, wiatr pojawiał się nagle czyniąc liczne szkody. Prace trwały i "choć polskiej krwi przelano wiele", wreszcie budynek został uporządkowany. Nie znaczy to wcale, że owe ataki niewidzialnej siły zakończył się. Wprost przeciwnie, trwały w najlepsze.
W tym czasie u państwa R. zatrzymał się ich krewny z rodziną. Oczekiwał na podobny przydział lokalowy. Pan ten był z zawodu geodetą, a z zamiłowania radiestetą. Postanowił zbadać teren za pomocą metod radiestezyjnych. Sprawdził dom, sad i altankę również. Kategorycznie wykluczył żyły wodne i inne zadrażnienia geopatyczne. Natomiast stwierdził obecność metalowych przedmiotów pod podłogą altany. Oczywiście postanowiono sprawdzić zasadność tej tezy. Skrytka była tak sprytnie zamaskowana, że gdyby nie pomoc wahadła, nie odkryto by jej. W środku znajdował się istny arsenał broni, granatów i Bóg wie, czego jeszcze. W tej sytuacji zawiadomiono wojsko, przyjechali saperzy i opróżnili skrytkę. Sprawdzili też cały teren wykrywaczem metalu.
Jak się Państwo domyślacie, wszystkie niepożądane zjawiska ustały.
Czy dusza traktowała ten arsenał jako swój skarb czy też jako potencjalne zagrożenie dla domowników? Dla mnie to pytanie pozostaje otwarte.</field>
  </doc>
  <doc>
    <field name="id">209</field>
    <field name="title">stygmaty-czym-naprawde-sa</field>
    <field name="datawydarzenia">w 2002</field>
    <field name="miejsce">w Fatimie</field>
    <field name="description">Stygmaty od lat są przyczyną zaciekłych dyskusji. Dla niektórych jest to bezsprzeczny cud, dla innych zwyczajna mistyfikacja. Czym naprawdę są rzekome kopie ran Chrystusa? Czy Ojciec Pio był oszustem?
Rany symbolizujące obrażenia ukrzyżowanego Chrystusa występują u różnych ludzi na dłoniach i stopach, a także w boku i na czole, jako symbol korony cierniowej. Mogą krwawić latami, nie goją się, jednak, co zadziwiające, mimo braku sterylności nie ropieją.
Teolodzy wyliczają pięć kryteriów niezbędnych do uznania krwawych znamion za autentyczne. Co najbardziej zadziwiające, mogą one wydzielać słodki zapach, przypominający woń kwiatów. Ostateczne wyjaśnienie ich pochodzenia wzbudza niestety wiele trudności.
Większość naukowców nie dopuszcza myśli, że są to cudowne znaki, stąd od lat próbują  rozwikłać zagadkę rozmaitymi teoriami. I faktycznie, część z nich można wyjaśnić za pomocą na przykład psychologii. Wspólną cechą wszystkich stygmatyków jest przeżywanie autentycznego bólu, który według ich relacji staje się zupełnie nie do zniesienia.
Wielu ludzi uważa, że stygmaty są charakterystyczne dla osób religijnych. Okazuje się, że jest to wielki błąd, bo tak naprawdę nie ma na to żadnej reguły. Stygmatykiem, którego poznał cały świat był Francesco Forgione, czyli Ojciec Pio. Krwawił on nieustannie przez blisko 50 lat.
Świadkowie mówili, że podczas nabożeństw otaczała go promienista aura, a niekiedy, znajdując się w transie przemawiał nawet głosem Boga. Kapłan szybko stał się niezwykle popularny, a Watykan, zaniepokojony szaleńczym uwielbieniem dla Ojca Pio przez wiernych, postanowił zbadać sprawę.
Lekarz uznał, iż Pio jest oszustem i sam sztucznie zadaje sobie rany. Brak zaufania wynikał z odkrycia dokonanego przez watykańskie archiwa. Włoski historyk Sergio Luzzatto po badaniach stwierdził, że zakonnik stosował kwas fenolowy, którym parzył sobie dłonie, stopy i boki. Watykan nie chce dziś wypowiadać się na temat najnowszych sensacji. Co więcej, powątpiewanie w świętość Ojca Pio byłoby równoznaczne z podważeniem decyzji Jana Pawła II, który w 2002 roku kanonizował stygmatyka z Pietrelciny.
Liczne kontrowersje przez lata wzbudzał także Giorgio Bogiovanni, który w Fatimie na oczach świadków doznał mistycznej ekstazy, a na jego rękach pojawiły się małe krwawe rany, które z czasem drastycznie się powiększyły. Autentyczność jego stygmatów została wielokrotnie potwierdzona przez wielu lekarzy, a Bogiovanni publicznie pokazywał swoje rany i poddawał się badaniom w świetle kamer.</field>
  </doc>
  <doc>
    <field name="id">210</field>
    <field name="title">stygmatyk-ktory-wierzy-w-ufo</field>
    <field name="datawydarzenia">2 września, 1989 r, w 1917, 13 maja, 2000 r, 18 lutego, 2011 r</field>
    <field name="miejsce">na Ziemię, na Ziemi, w Turynie, w Ewangelii, w Fatimie, na Iran, na Syrię, na Sądzie Ostatecznym, w Madrycie, w Polsce</field>
    <field name="description">Maryja wyjaśniła mi także mesjanistyczną naturę obcych. Chodzi o to, że biblijne anioły to tak naprawdę przybysze z kosmosu, którzy doglądają ewolucji człowieka. Pochodzą oni z innych układów gwiezdnych i poruszają się dzięki technologii, która z naszego punktu widzenia jest jak science-fiction. W Biblii ich pojazdy opisane zostały jako "cudowne chmury" lub "ogniste rydwany".
Giorgio Bongiovanni - kontrowersyjny stygmatyk opowiedział o swych ranach, misji i proroctwach na zbliżający się trudny czas. Rozmawiał Piotr Cielebiaś.
Czy nadal posiada pan stygmaty? Co się stało ze słynnym krwawym krzyżem na czole? Pierwsze rany pojawiły się u pana w związku z objawieniami maryjnymi. Czy otrzymał pan wówczas od Matki Boskiej jakieś specjalne przesłanie?
Od 2 września 1989 r., a więc od prawie 24 lat, noszę na ciele - dokładnie na dłoniach, stopach i klatce piersiowej - rany męki Pańskiej, które krwawią prawie codziennie. Miałem też krwawy krzyż na czole, ale gdy zająłem się dziennikarstwem śledczym poprosiłem Matkę Bożą, żeby mi go usunęła, ale pozostawiła towarzyszący mu ból. Nie chciałem łączyć osobistych doznań z moją misją.
Podczas pierwszego objawienia Maryja opowiedziała mi o trzeciej tajemnicy fatimskiej, którą przekazała wizjonerom w 1917 r., prosząc bym ją ujawnił, ponieważ Kościół zataił jej prawdziwą treść. Powiedziała mi też, że w przeszłym wcieleniu byłem Franciszkiem - jednym z fatimskich wizjonerów, który przedwcześnie zmarł. Moja misja miała być dopełnieniem jego życia. Matka Boska kazała mi jechać do Fatimy, gdzie miałem otrzymać "znak", który stanowiłby dla innych dowód na moje słowa i misję. Sam nie przypuszczałem wtedy, że będą to stygmaty.
Prawdziwa trzecia tajemnica fatimska mówi o samounicestwieniu ludzkości i ogólnoświatowej wojnie nuklearnej. Już podczas objawień w 1917 r. Maryja zapowiedziała, że w XX stuleciu człowiek stworzy potężną broń - broń jądrową. Oczywiście była to przestroga, która nie musiała się wypełnić, gdyby ludzie w porę się opamiętali, jednak obecnie nasza rasa może w ciągu kilku sekund zniszczyć planetę przy pomocy szaleńczej siły, którą sama stworzyła.
Maryja wyjaśniła mi także mesjanistyczną naturę obcych. Chodzi o to, że biblijne anioły to tak naprawdę przybysze z kosmosu, którzy doglądają ewolucji człowieka. Pochodzą oni z innych układów gwiezdnych i poruszają się dzięki technologii, która z naszego punktu widzenia jest jak science-fiction. W Biblii ich pojazdy opisane zostały jako "cudowne chmury" lub "ogniste rydwany".
Matka Boża nakazała mi, bym obudził ducha w ludziach, którzy są zaślepieni przez materializm lub zaprzedali się Złemu, albowiem zbliża się "dzień sądu". Mówiła, że boskie miłosierdzie nie jest niewyczerpane, a proces zbawienia, który rozpoczął się po zstąpieniu Jezusa na Ziemię powoli dobiega końca. Punktem krytycznym będzie jego ponowne przyjście, o którym mówią Ewangelie. Za nim przybędą TE istoty, ponieważ są one jego anielską eskortą. Według słów Maryi, ludzie będą naocznymi świadkami lądowania milionów ich statków "z wielką mocą i chwałą" - jak pisze Mateusz Ewangelista.
Maryja dodała, że nadszedł czas powrotu Jezusa, ale nikt nie zna dnia ani godziny i nie można się na to przygotować. Dziś wielu ludzi, widząc to, co dzieje się na świecie, traci wiarę. Patrząc na nękające Ziemię kryzysy i katastrofy dochodzą oni do wniosku, że Boga nie ma. Nim jednak objawi się on ludziom, na niebie pojawi się znak - wielki krzyż. Będzie to sygnał dla wszystkich mieszkańców globu. Dla wielu ludzi będzie to okres niepokoju, ale gdy dojdzie do sądu nad duszami, wszystkie wojny zostaną wstrzymane. Okaże się wtedy, kto będzie godzien wejść do Królestwa Pokoju, które Jezus ustanowi na Ziemi.
Na koniec Matka Boża poleciła mi, abym ujawnił światu oblicze Antychrysta - światu, gdzie wszędzie czai się zło, korupcja i gdzie grupy przestępcze przekupują polityków i duchownych. By walczyć z tym procederem powołałem do życia pismo "ANTIMAFIA Duemila", w którym staram się uczulać ludzi na te problemy.
A jak to jest być stygmatykiem? Czy zjawisko to można wyjaśnić naukowo? Co o pańskich ranach mówili lekarze?
Jak wspomniałem, od 2 września 1989 r. moje życie radykalnie się zmieniło. Poświęcam je w całości misji, którą powierzyła mi Matka Boża i jej Syn. Żyję w nieustannym cierpieniu, które zaostrza się, gdy rany krwawią, a ja ponownie przeżywam mękę Pańską. Może mnie to spotkać w każdym miejscu. Raz zdarzyło mi się to nawet w samolocie.
Gdy się to zaczyna, czuję "wewnętrzne wezwanie". Widzę twarz z Całunu Turyńskiego - szaty grobowej Chrystusa przechowywanej w katedrze w Turynie, na której odcisnęła się jego twarz (relikwię badała nawet agencja NASA). Twarz ukazuje mi się otoczona jasnością, mówi do mnie i przekazuje informacje. Mówi, że praca jest ważniejsza od modlitwy, dlatego założyłem Międzynarodowe Stowarzyszenie Funima - organizację non-profit, która pomaga najbardziej bezbronnym i najsłabszym istotom na planecie - dzieciom.
Akceptując misję musiałem stłumić w sobie własną wolę i podporządkować się Bogu, który obdarzył mnie znakiem, jaki każdy może zobaczyć. Mówiły o nim media na całym świecie, choć sam staram się nie obnosić ze stygmatami. Nie jestem już takim człowiekiem, jak dawniej - nie mogę poświęcać się rodzinie, jeździć na wakacje, oglądać filmów czy czytać książek. Nie mam życia prywatnego, ale raduje mnie to, że służę Panu i jego Aniołom, i w pełni akceptuję cierpienie, którym mnie obdarzył, bo biorę przez to udział w męce Chrystusa.
My, stygmatycy, jesteśmy częścią planu Zbawiciela. Jezus przez stulecia przypominał o sobie, obdarzając różnych ludzi znakami swojej męki. Ludzkie ciało jest symbolem jego konania na krzyżu i choć ma nietrwałą naturę, daje nadzieję życia: "Nie zostawię was sierotami. Przyjdę po was" - mówi Jezus w Ewangelii św. Jana.
Choć badało mnie wielu ekspertów z całego świata, w tym psycholodzy i psychiatrzy, nie wykryto u mnie żadnych odchyleń od normy. Hematolodzy i chirurdzy, którzy pobrali próbki krwi ze stygmatów i porównali ją z krwią naczyniową ustalili, że ta pierwsza krzepnie dużo szybciej, nie jest podatna na infekcje i emituje niezwykłą różaną woń. Ziemska nauka, nadal bardzo ograniczona, nie potrafi wyjaśnić zagadki stygmatów, ponieważ nie zwraca uwagi na ich duchowy wymiar i analizuje je tylko przez pryzmat medycznej przypadłości.
Pana misja rozpoczęła się w Fatimie. Dlaczego pańskim zdaniem Kościół nie ujawnił całej prawdy o trzeciej tajemnicy fatimskiej? Czy jej opublikowana treść rozmija się z tym, co usłyszeli w 1917 r. mali wizjonerzy?
13 maja 2000 r., przy okazji beatyfikacji dwójki nieżyjących pastuszków - świadków objawienia fatimskiego - Hiacynty i Franciszka, Jan Paweł II powiedział, że zamierza ujawnić trzecią tajemnicę przekazaną przez Maryję. Kościół ogłosił jej "oficjalną" treść, ale nie ujawnił najważniejszej części, która dotyczyła III wojny światowej, katastrof naturalnych, przybycia istot pozaziemskich oraz ponownego przyjścia Chrystusa. Prawdziwa trzecia tajemnica mówi też o korupcji za murami Watykanu, podziale w łonie Kościoła oraz o boskiej karze, dużo dotkliwszej od potopu, w której życie straci dwie-trzecie ludzkości.
Niestety, jedyna żyjąca świadek objawień w Fatimie, siostra Łucja dos Santos, wolała ugiąć się pod naciskiem kościelnych władz i wybrała milczenie. To dlatego Matka Boska płacze teraz krwawymi łzami i wybrała do głoszenia swojej nowiny mnie - świeckiego człowieka, ponieważ nie obowiązują mnie żadne przysięgi. Nie da się mnie uciszyć czy przekupić. Mówię jak jest - nie przepuszczam prawdy przez żadne filtry.
Pojawiło się wiele publikacji na temat objawień w Fatimie, według których nie był to cud, a raczej spotkanie z inną, wyższą inteligencją, być może o rodowodzie pozaziemskim. Zwracano uwagę na fakt, że wiele elementów tych wydarzeń przypomina współczesne spotkania z UFO. Co pan o tym sądzi?
Gdy objawiła mi się Maryja zauważyłem, że wyłania się ona z wnętrza jasnej kuli. Nie ja jedyny o tym mówię. Istnieje wielu świadków, którzy podczas objawień widzieli, a nawet sfotografowali kule światła. Pojawiają się one, ponieważ wysoko rozwinięte istoty przemieszczają się z jednego kosmosu do drugiego dzięki urządzeniom, które składają się z tej samej materii, co ich ciała. Kiedy przybywają do naszego fizyczno-materialnego wymiaru mogą sprawiać, że ich pojazdy stają się widoczne dla ludzkich oczu dzięki procesowi materializacji - zestalania energii. Nauka obcych jest dla nas niczym science-fiction i jest w pełnej harmonii z prawami kosmosu, pozwalając im na kontrolę żywych komórek.
Za swój cel uznaje pan niedopuszczenie do unicestwienia Ziemi. Co siły, z którymi się pan kontaktuje mówią o obecnej sytuacji na naszej planecie? Jakie jest ich zdanie na temat konfliktu koreańskiego, syryjskiego, terroryzmu, kryzysu ekonomicznego i innych problemów? Jaki będzie finał tych wydarzeń?
Odkąd człowiek nauczył się wykorzystywać energię jądrową i prowadzić nad nią testy i badania, istoty z kosmosu starają się nas od tego odciągnąć, zarówno przez bezpośredni kontakt z politykami i głowami kościołów, jak i poprzez swoich wysłanników - ludzi, którzy przestrzegają przed wypływającym z tego zagrożeniem. Egoistyczne interesy władzy przeważają jednak nad zasadami moralnymi i niestety dziś nasza planeta to tykająca bomba zegarowa, która może wybuchnąć dosłownie w każdej chwili.
Sytuacja na Ziemi jest krytyczna i nieodwracalna, ponieważ za światową polityką i ekonomią stoi lobby osób, które zaprzedały dusze Złemu - potędze, którą nazywam "Antychrystem" i którą unicestwić może jedynie wcielony Jezus.
Wieczni rywale, wielkie mocarstwa - USA i Rosja, skupiają wokół siebie grupę krajów, które za wszelką cenę chcą dysponować bronią jądrową. Przy Stanach Zjednoczonych stoi Izrael, Wielka Brytania, Francja, Pakistan i Indie, przy Rosji - Chiny, Korea Północna, Iran i kraje Bliskiego Wschodu. Korea już zagroziła rozpętaniem trzeciej wojny. Chiny szachują USA swoją gospodarczą dominacją. Izrael z kolei wiele razy ogłaszał gotowość do ataku na Iran, a następny ogólnoświatowy konflikt może zacząć się, gdy zamiast tego skieruje on swe rakiety na Syrię.
Stoimy zatem w obliczu poważnego kryzysu. Jeśli dojdzie do wojny jądrowej, rozpocznie się czas apokalipsy, przed którym kosmiczne istoty ostrzegają od 50 lat i o czym wspomina też Matka Boża.
Na zanieczyszczanie planety przez człowieka, który niszczy swoją rodzicielkę, Matka Ziemia, która jest rodzajem makroorganizmu, reaguje wstrząsami sejsmicznymi i innymi katastrofami. Siła żywiołów rzuci na kolana żyjących w zobojętnieniu, niezważających na swe czyny ludzi i sama postara się zniwelować zło potęg, które dążą do rozpętania kolejnej wojny.
Ludzie niestety nie boją się już Boga i wierzą, że to oni posiadają nad wszystkim supremację, że znajdują się w centrum kosmosu, podczas gdy tak naprawdę są tylko małym zagubionym we wszechświecie pyłkiem. Człowiek uczy się miłości, solidarności i braterstwa tylko w okresie, gdy sam cierpi. Bóg zdejmuje wtedy z jego oczu zasłonę materializmu i pokazuje cudowne znaki: stygmaty, płaczące figury, jaśniejące kule czy symbole zakodowane w kręgach zbożowych. Dzięki temu ludzie mogą powrócić na swą duchową ścieżkę. Co więcej, przed kolejnym przyjściem Chrystusa, Bóg objawi się całej ludzkości.
Istoty z kosmosu inspirowały i wpływały na wielu naukowców, filozofów, polityków, wojskowych czy przywódców religijnych, kierując ludźmi, by rozwijali wartości, które mogą pomóc przetrwać naszej cywilizacji. Ukazywali oni cuda i znaki w uniwersalnej formie, jednak ich nawoływanie trafia w próżnię. Sam mówię o tym od wielu lat, także w środkach masowego przekazu w największych krajach świata, takich jak Rosja czy USA, kierując przy okazji swoje słowa do przywódców religijnych i politycznych.
Garstka rządzących i zaślepione masy mogą skazać miliony ludzi na nuklearny holokaust. Jeśli się on rozpocznie, przybysze z kosmosu zatrzymają go w ciągu ośmiu minut. Potem, dokonując inwazji na Ziemię, zabiorą z niej miliony ludzi - szczególnie dzieci, które mają w sobie "gen duchowości" (są to osoby pokojowe, uduchowione, prawe; posiadają takie cechy, o których mówił Jezus w "Kazaniu na górze"). Należy zapewnić im bezpieczeństwo, aby mogli potem ponownie zasiedlić planetę, która zostanie poddana "wielkiemu oczyszczeniu".
Czym jest ów "mroczny moment", do którego zbliża się ludzkość? Co z przyszłością Kościoła?
Dojdzie do niego, ponieważ człowiek nieustannie przeciwstawia się boskiemu prawu, zmierzając w kierunku samounicestwienia i zapominając, że celem naszych kolejnych wcieleń jest postęp duchowy - ewolucja i osiąganie wiedzy - stanu jedności między człowiekiem a Bogiem.
Kościół Katolicki był niegdyś szafarzem "powszechnych prawd", ale manipulował nimi przez wieki, wpuszczając w swe szeregi Szatana. Kiedy Jezus wróci jako sędzia, najpierw wezwie przed swoje oblicze przedstawicieli Kościoła, zrobi wielką czystkę, oddzieli to, co zepsute i przywróci ubogi kościół, o którym nauczają misjonarze i duchowni z ulicy.
Kim dokładnie są owi "przybysze", o których pan ciągle wspomina? Czy to mieszkańcy innych wymiarów? Czego chcą od ludzi?
Kosmos zamieszkują różne byty, żyjące w różnych wymiarach. My, Ziemianie, jesteśmy na najniższym stopniu ewolucji - w wymiarze trzecim, gdzie duch musi dokonywać kilkukrotnej inkarnacji w celu zyskania doświadczenia i wiedzy, dzięki którym staje się człowiekiem-aniołem.
Ale prawdziwi aniołowie to nie tylko istoty eteryczne - to także żywe stworzenia, tyle że dużo bardziej zaawansowane od nas pod względem rozwoju naukowego i świadomości, żyjące w innych wymiarach. Przybywają, aby pomagać nam w rozwoju i działać jako łącznicy z jeszcze wyższymi wymiarami.
Istoty te są częścią Międzygwiezdnej Konfederacji, są "misjonarzami kosmosu". Byty z piątego wymiaru i wyższych nie potrzebują już ciał fizycznych i mają formę czystej energii - ciała astralnego. Są to istoty ze światła, które w tradycji katolickiej nazywamy aniołami bądź archaniołami. Pochodzą z kosmosu. Musicie bowiem wiedzieć, że "niebo" istnieje naprawdę. Nie jest to jakieś abstrakcyjne miejsce, ale realny obszar we wszechświecie. Nadrzędnym archaniołem, głową istot ze światła, jest właśnie Jezus. Istota zwana Ojcem - Adonai, żyje w siódmym wymiarze. To czysty duch.
Ale na szczycie drabiny wymiarów jest jeszcze coś, co nazywam "Omni" - twórcza boska inteligencja, kosmiczny duch, który tworzy życie i całe nieskończone uniwersum. On istniał zawsze i jest tożsamy z tym, co nazywamy "Duchem Świętym".
Jest nawet miejsce w Ewangelii, gdzie Jezus mówi o hierarchii kosmosu. Kiedy Piłat zapytał go, czy jest on królem żydowskim, odpowiedział: "Królestwo moje nie jest z tego świata. Gdyby królestwo moje było z tego świata, słudzy moi biliby się, abym nie został wydany Żydom. Teraz zaś królestwo moje nie jest stąd". Odnosił się tu do konkretnych istot, które odwiedzają naszą planetę, ale nas nie atakują. Ich wizyty przyczyniają się do wzrostu świadomości wśród ludzi i przygotowują nas na nadchodzące zdarzenia. Przy okazji obcy starają się uświadomić człowiekowi, jak niebezpieczne jest sprzeciwianie się naturze poprzez tworzenie broni jądrowej.
Z kolei obce istoty o negatywnym usposobieniu nie mają możliwości podróżowania po kosmosie i przemierzania wielkich odległości. Potrzeba bowiem do tego zaawansowanej technologii, a żeby ją wypracować, trzeba też ewolucji moralnej w zakresie uniwersalnych zasad miłości, pokoju i sprawiedliwości.
Cywilizacja, która dba jedynie o rozwój naukowy jest kandydatką do autodestrukcji. To właśnie dzieje się z ludzkością. Wszystkie książki czy filmy na temat UFO promują wizerunek wrogich obcych - najeźdźców z kosmosu. Inni mówią nawet, że kosmici to wymysł tajnych służb mający na celu informacyjną manipulację społeczeństwem. Być może władza ukrywa prawdę na ten temat dlatego, że chce trzymać ludzi w stałym poczuciu strachu…
Spotykał się pan z wieloma światowymi przywódcami. Co chciał pan im przekazać? Jak reagowali na stygmaty i wiadomość od Maryi?
Jestem "posłańcem", a moim zadaniem jest dostarczenie wiadomości od niebiańskich istot, której potwierdzeniem są znaki na moim ciele. Każdy człowiek obdarzony jest jednak wolną wolą - obstaje przy Bogu, albo przy Złym. Na tym kończy się moja rola. Kiedy ludzie staną jednak na Sądzie Ostatecznym, nie będą mogli powiedzieć, że nie byli napominani.
Pamiętam m.in. spotkanie z Michaiłem Gorbaczowem w Madrycie. Przedstawiła mnie mu królowa Zofia. 18 lutego 2011 r., kiedy publicznie skrytykował on rosyjską władzę i oligarchów, napisałem do niego list, że to, co zrobił było jak "głos mędrca wołającego na pustyni"…
A co z życiem w kosmosie? Czy uważa pan, że niedługo skontaktują się z nami obcy? To chyba najważniejsza część przekazu Giorgio Bongiovanniego. Czy będą oni do nas przyjaźnie nastawieni?
Ludzkość musi przygotować się na to, że w przyszłości zostanie częścią wielkiej kosmicznej rodziny. Człowiek będzie podróżował po kosmosie i poznawał inne formy życia. Żyjemy, żeby odkrywać, uczyć się i rozwijać swoją cywilizację, ale żeby móc to kontynuować na wyższym stadium, musimy przejść przemianę, wejść na wyższy poziom i zrównać się z aniołami - przejść duchową szkółkę, która uczy uniwersalnych wartości i pozwala dostrzec wszechobecność Boga.
Moim celem jest ujawnianie intencji przedstawicieli innej cywilizacji. Ma to pomóc przygotować się ludzkości na spotkanie z istotami, które możemy uważać za "starszych braci" dbających o nasz rozwój. Trzeba jednak pamiętać, że w naszym społeczeństwie zagnieździły się złe siły w postaci polityków, którzy przekonują ludzi, że pozaziemianie to istoty wrogie, chcące podbić planetę.
Obcy jednak są doskonale świadomi tego, że konsekwencje pierwszego kontaktu z nimi mogą mieć dla naszej cywilizacji traumatyczne następstwa, dlatego manifestują się oni jedynie przed wybranymi ludźmi. Chcą najpierw sprawdzić, jak to zniesiemy.
Jak ludzie reagują na pana słowa? Czy pamięta pan swoją wizytę w Polsce? Czy w pana wizjach pojawia się coś na temat naszego kraju?
Osoby, które zrozumiały moje słowa, zmieniły swe życie. Przebudziły się w masie ludzi czczących wartości doczesne i wybrały życie, choć niekoniecznie musiały słuchać mnie, ponieważ nikogo nie nawracam, ani nie założyłem żadnego stowarzyszenia religijnego.
Polska jest z kolei częścią Matki Ziemi i dlatego również z tego kraju pochodzić będą dusze, które wybrał Chrystus…</field>
  </doc>
  <doc>
    <field name="id">211</field>
    <field name="title">sumerowie-spotkali-kosmitow</field>
    <field name="datawydarzenia">1846 r</field>
    <field name="miejsce">w Układzie Słonecznym, w południowej Mezopotamii, na Ziemi, w Polsce, w British Museum, na Ziemię</field>
    <field name="description">Lud, który w połowie IV tysiąclecia p.n.e. przybył nie wiadomo skąd do południowej Mezopotamii, rozwinął niezwykle zaawansowaną matematykę i astronomię. Gdy Europa tonęła w mroku prehistorii, Sumerowie wiedzieli już, że w Układzie Słonecznym jest 12 głównych obiektów i posiadali jednostkę miary odległości w kosmosie. Sami twierdzili, że kultura i wiedza przybyły do nich z nieba, od bóstw "dingir". Czy możliwe, że Sumerowie zostali ucywilizowani przez "starożytnych astronautów"?
Nikt nie wie, skąd naprawdę przybyli. Sami zwali się "Czarnogłowymi". Lingwiści ich język uznają za "izolowany", tj. niespokrewniony z żadnym innym. Sumerowie, którzy ok. połowy IV milenium p.n.e. pojawili się w południowej Mezopotamii (dzisiejszy Irak), zbudowali zaskakująco rozwiniętą cywilizację z miastami, których populacja dochodziła do kilkudziesięciu tysięcy ludzi. Poziom ich nauk ścisłych, głównie matematyki i astronomii, był tak zaawansowany, że część autorów uznaje za niemożliwe, by "lud znikąd" sam do tego doszedł.
Szczególnie kontrowersyjne są hipotezy Zecharii Sitchina (1920-2010) - żydowskiego dziennikarza i badacza teorii o "starożytnych astronautach", który w swoich książkach przedstawił pogląd, że cywilizacja Sumerów mogła narodzić się w wyniku ingerencji wyżej rozwiniętej rasy. Nikt bowiem nie wie, skąd posiedli oni wiedzę o budowie Układu Słonecznego, skomplikowanej matematyce, medycynie i dlaczego jedna z tabliczek pokrytych pismem klinowym mówi o… podejściu do lądowania na Ziemi.
Najbardziej tajemniczy lud świata
Istnieje kilka wywrotowych hipotez o pochodzeniu etnicznym Sumerów. Te najciekawsze analizują podobieństwa pewnych aspektów ich życia (np. sposobu dojenia krów, uzbrojenia czy tkania ubrań) do technik stosowanych przez inne ludy. Po ich zsumowaniu okazało się, że Sumerowie mogli przybyć z Azji Centralnej albo Południowo-Wschodniej, możliwe, że z Himalajów albo doliny Indusu. Zwolennikiem ostatniej opcji był prof. Ephraim A. Speiser (1902-65) - urodzony w Polsce żydowski specjalista od starożytnego Wschodu, który dodawał, że weszli oni do Mezopotamii od południa, co sugeruje, że przybyli drogą morską.
Sumerowie trafili na żyzne obszary, które wzbogacili swą kulturą i religią. Z czasem rozpłynęli się wśród Semitów, choć ich dorobek pobrzmiewał w tradycji późniejszych cywilizacji Mezopotamii (Akadu, Asyrii, Babilonii). Przez Biblię elementy kultury Sumerów dożyły dzisiejszych czasów. Oprócz podania o potopie (sumeryjski Noe nosi imię Ziusudra) są to, według Sitchina, opowieść o stworzeniu świata oraz Księga Hioba - obie mające odpowiedniki w ich literaturze.
Największą tajemnicą nie jest jednak pochodzenie ani zorganizowane społeczeństwo Sumerów, ale ślady "podejrzanie" zaawansowanej wiedzy utrwalone na cylindrycznych pieczęciach i dziesiątkach glinianych tabliczek zalegających w muzealnych magazynach. Jeden z przykładów wyryto na pieczęci z III tysiąclecia p.n.e., skatalogowanej przez berlińskie Vorderasiatische Museum jako VA/243.
Planety z pieczęci. Gdzie jest Tiamat?
"Jest to wyraźny schemat Układu Słonecznego, jaki był znany Sumerom - układu złożonego z 12 ciał niebieskich" - pisał o pieczęci Sitchin. W tle sceny przedstawiającej władcę (boga?) i poddanych, wokół symbolu Słońca rozmieszczono koła reprezentujące planety naszego systemu gwiezdnego oraz Księżyc, z zachowaniem ich proporcji względem siebie. Jest to szokujące, ponieważ Uran i Neptun zostały odkryte dopiero w epoce nowożytnej (1781 i 1846 r.), a Pluton w okresie międzywojennym. Wygląda jednak na to, że Sumerowie znali je i wiedzieli, że obiegają Słońce, które stanowi centrum układu. Frapującą niespodzianką na schemacie jest "dodatkowa planeta".
"Ten liczący 4,5 tys. lat dokument informuje nas, że była, czy jest, jeszcze jedna planeta między Marsem a Jowiszem" - pisał Sitchin, dodając, że Sumerowie nazywali ją Tiamat, a jej resztki mogą krążyć od milionów lat w pasie planetoid. O tym, co stało się z zaginionym globem opowiada według niego w sposób metaforyczny babiloński poemat kosmogoniczny "Enuma elisz".
Arnold Mostowicz (1914-2002) - lekarz i znany pisarz specjalizujący się w tematyce "starożytnych astronautów", tak to interpretował: "Wiele milionów lat wcześniej pojawiło się w naszym układzie słonecznym nowe ciało niebieskie, […] nazywane przez Sumerów - Nibiru, a przez Babilończyków - Marduk. Poemat w słowach pełnych dramatycznego napięcia opisuje, jak Marduk przyciągany był siłami grawitacyjnymi zewnętrznych planet Układu Słonecznego. Na jego linii znalazła się Tiamat. I nastąpiło to, co prawdopodobnie w kosmosie zachodzi dość często. Obie planety zderzyły się ze sobą. Na skutek eksplozji planeta Tiamat została, rzec można, rozbita w proch".
Po co im to było?
To, czy "Enuma Elisz" rzeczywiście jest metaforą kosmicznej katastrofy wywołanej pojawieniem się planety o wyjątkowo długiej orbicie, to sprawa dyskusyjna. Jeśli Sitchin i Mostowicz mają rację, sugeruje to jednoznacznie, że sumeryjska astronomia musiała opierać się na informacjach od "kogoś", kto dysponował pełną wiedzą o historii Układu Słonecznego. Ale to nie wszystkie dziwne fakty. Jak dodaje Maurice Chatelain - były pracownik NASA i badacz "przemilczanej historii", Sumerowie posiadali nawet miarę kosmicznych odległości zwaną beru i wiedzieli, że dystans między środkiem Ziemi a środkiem Księżyca wynosi 36 tys. beru, tj. w przybliżeniu 384912 km.
Matematyka sumeryjska operowała bardzo długimi ciągami cyfr i opierała się na systemie sześćdziesiątkowym: "Koło podzielone na 360 stopni, […] oraz tuzin jako jednostka to jedne z kilku przykładów jej wpływów" - pisał Sitchin. Szła ona w parze z astronomią oraz opanowaniem kalendarza. Sumerowie stosowali jednostki "długiej rachuby" liczące m.in. 60 i 600 lat, a także znali koncepcję roku platońskiego - okresu precesji osi obrotu Ziemi trwającego 25700 lat.
Pozostaje pytanie, czy hodujący rogaciznę i noszący odzienie z liści Sumerowie jakoś wykorzystywali te zaawansowane osiągnięcia? Sitchin, którego również to nurtowało, pisał: "To oczywiste, że posiadali wiedzę, której nie mogli zdobyć samodzielnie. Można wykazać, że znaczna część ich dorobku nie miała dla nich żadnego praktycznego znaczenia. Komu bowiem w starożytnym Sumerze było potrzebne na przykład wyznaczanie równika niebieskiego? To samo dotyczy tekstów, w których roztrząsano kwestię pomiarów odległości między gwiazdami".
"Instrukcja kosmiczna"
Jedno z najdziwniejszych znalezisk wśród tabliczek z pismem klinowym zawiera coś, co Mostowicz nazwał "Instrukcją kosmiczną". To przechowywany w British Museum niekompletny gliniany krążek, którego "zachowane fragmenty zawierają figury geometryczne, niespotykane na żadnym innym starożytnym artefakcie, zaplanowane i wyrysowane z ogromną precyzją. Obejmują strzałki, trójkąty, krzyżujące się linie, a nawet elipsę, która - jak uważano - nie była znana starożytnym" - wyjaśniał Sitchin.
Pod koniec XIX w. krążkiem, który uznano za asyryjski "odpis" tekstu sumeryjskiego, zainteresowali się uczeni z Brytyjskiego Towarzystwa Astronomicznego, dochodząc do wniosku, że była to mapa nieba z dającymi się odczytać nazwami ciał niebieskich oraz nieznanymi wyrażeniami wziętymi za "zaklęcia magiczne". Kiedy jednak Sitchin odczytał inskrypcje w języku sumeryjskim, odkrył coś niebywałego. Zgodnie z jego interpretacją, tabliczka przedstawia "drogę, którą bóstwo Enlil przeszło obok planet".
Mówiąc prościej, było to jak… instrukcja podejścia do lądowania na Ziemi. Obok niezrozumiałych skrótów i koordynat, widniały tam komendy w rodzaju: "Nasze światło; zmiana; obserwuj drogę i wzniesienia; płaska ziemia". Sitchin pisał: "Ósmy i ostatni segment zachował się prawie w pełni. Linie kierunkowe, strzałki i napisy oznaczają drogę między dwoma planetami" - twierdził dodając, że tekst mógł być fragmentem opisu drogi kosmitów na Ziemię, utrwalonym przez mezopotamskiego skrybę.
A co o źródłach swojej wiedzy mówili sami Sumerowie? Mostowicz pisał wprost: dostali ją od bóstw przybyłych z nieba: "Nie mieli oni ich jednak za bogów w dosłownym znaczeniu tego słowa - wyjaśniał. Nazywali ich ‘dingir’. Odkrycia archeologiczne w południowo-zachodniej Mezopotamii dostarczają niezwykle cennego materiału ilustracyjnego, dzięki któremu możemy zorientować się jak Sumerowie wyobrażali sobie owych bogów-astronautów".
Według innej wersji, podstawy nauki, sztuki i rzemiosła przekazało Sumerom "Siedmioro mędrców” (sum. Abgal), którzy pełnili rolę królewskich doradców. Legendy opisują ich jako stworzenia wodne, o ciałach noszących rybie cechy. Pierwszym z nich miał być Adapa, który nauczył ludzi rytuałów religijnych, zostając kapłanem miasta Eridu.
Czy w mitach i legendach Sumerowie zachowali pamięć o kontakcie z obcą rasą, która z niewiadomych pobudek postanowiła ich ucywilizować? Tego raczej nie dowiemy się nigdy, choć możliwe, że zaawansowana, na pozór nieprzydatna starożytnym wiedza, była niczym niematerialny monument - niezniszczalne świadectwo kontaktu z obcą inteligencją, która przepadła potem w otchłani kosmosu.
________________________
Cytaty pochodzą z:
A. Mostowicz, Przybysze z gwiazd - czyli spór o synów nieba, Warszawa 1995.
Z. Sitchin, The 12th Planet, Rochester 2007.</field>
  </doc>
  <doc>
    <field name="id">212</field>
    <field name="title">supertajne-badania-cia-orgazm-o-polnocy</field>
    <field name="datawydarzenia">1962 r, w 2004, w 1953, w 1973</field>
    <field name="miejsce">w San Francisco, w Indiach, w Kanadzie</field>
    <field name="description">W latach 50. nauka uwierzyła w możliwość zdalnego sterowania ludźmi. Nauce uwierzyli politycy i CIA stworzyła supertajny program MKULTRA, którego celem było opracowanie technik takiej kontroli. Amerykanie eksperymentowali m.in. na pacjentach szpitali psychiatrycznych i nie mieli oporów przed współpracą z nazistami, którzy wiedzę zdobywali w obozach śmierci.
W 1962 roku na ekrany amerykańskich kin wszedł klasyczny już dziś „The Manchurian Candidate” (w 2004 roku nakręcono remake z Denzelem Washingtonem, Lievem Schreiberem i Meryl Streep). Film pokazywał, w jaki sposób techniki prania mózgu mogą zostać wykorzystane przez komunistów, by zyskać kontrolę nad obywatelami USA. Był to okres zimnowojennej paranoi i film skutecznie podgrzał lęki widowni. Tyle tylko, że ta bała się nie tego, kogo powinna. Hollywood straszyło komunistami, ale w czasie gdy to robiło, to nie oni prowadzili eksperymenty nad kontrolą amerykańskich umysłów. Prowadziło je CIA, a do badań zaangażowało nawet naukowców, wśród których znajdowali się naziści sprowadzeni do USA zaraz po wojnie w ramach tzw. Operacji Paperclip.
Wspaniałe lata 50.
W latach 40. i 50. wierzono, że możliwości kontroli ludzkiego zachowania są tuż, a do wszystkiego będzie potrzeba jedynie kilku kabelków lub odpowiedni farmaceutyk. To wtedy do powszechnego użycia weszło określenie „pranie mózgu”. Także wtedy zaczęto eksperymentować z przekazami podprogowymi. Naukowcy teoretyzowali o możliwości stworzenia społeczeństwa, w którym ludzie będą całkowicie kontrolowani i to nawet nie w taki sposób, jak w wizji z „Roku 1984” George'a Orwella, a zupełnie bezpośrednio - z pomocą pilota.
Perspektywa zyskania pełnej kontroli nad tym, co ludzie robią, a nawet myślą pociągała polityków i służby specjalne. CIA zaangażowała się w takie badania zaraz po II wojnie światowej, a w 1953 kilka zaczętych wcześniej małych i rozrzuconych projektów połączono w jeden. Nazwano go MKULTRA. Przed ludźmi, których do niego zaangażowano postawiono szereg zadań. Od opracowania doskonałego serum prawdy, przez zbadanie możliwości trwałej zmiany osobowości i wymazywania oraz programowania wspomnień, po – to dołożono później – przygotowanie koktajlu, który pozwoli kontrolować Fidela Castro. Badania były szeroko zakrojone i hojnie finansowane. Zaangażowało się w nie ponad 80 instytucji, w tym co najmniej 40 uniwersytetów, kilka koncernów farmaceutycznych, szpitale, więzienia i instytucje badawcze.
Niektóre wiedziały, z kim współpracują, inne były nieświadomymi odbiorcami rządowych i „prywatnych” grantów. Sprawdzano możliwość wykorzystania wszystkich dostępnych wówczas metod. Sięgano na przykład po modną wówczas psychochirurgię. Polegała ona wtedy przede wszystkim na tym, że sprawdzano, co stanie się z człowiekiem po uszkodzeniu określonych części mózgu lub przerwaniu połączeń neuronalnych. Efekty tych prób były na ogół opłakane, co wspaniale pokazano na przykład w „Locie nad kukułczym gniazdem” (Nawiasem mówiąc Ken Keysey, autor książki, na której oparto film, był uczestnikiem eksperymentów prowadzonych w ramach MKULTRA). Oprócz tego skupiono się na psychologicznych metodach łamania ludzi oraz usuwania wspomnień oraz możliwości wykorzystania w tym celu środków psychotropowych. Popularnością cieszyło się zwłaszcza LSD. To niektórym pacjentom podawano przez 80 dni z rzędu, powodując w ten sposób nie tylko utratę wspomnień, ale też trwałą ułomność intelektualną.
Operacja "Orgazm o Północy"
Skąd brano uczestników? Różnie. Byli nimi na przykład nieświadomi niczego pacjenci szpitali psychiatrycznych, wieźniowie lub studenci, wśród których znalazł się m. in Theodore Kaczynski – bardziej znany jako „Unabomber”. Ale bywało też ciekawiej. Jedna z operacji prowadzonych w ramach MKULTRA nosiła nazwę „Orgazm o północy” i polegała na tym, że w San Francisco i kilku jeszcze innych amerykańskich miastach, CIA otworzyło burdele i zatrudniło prostytutki, które miały ściągać klientów w pułapkę.
Później takich „uczestników” faszerowano LSD, bo badania z wykorzystaniem tego narkotyku odgrywały centralną rolę w całym programie. Wszystko za sprawą szefa MKULTRA - Sidneya Gottlieba, który był postacią żywcem wyjętą z magazynu New Age. Kilka lat spędził w Indiach szukając wewnętrznego „ja”, a po powrocie mieszkał pod Waszyngtonem, gdzie hodował kozy. Robił to, bo przetworzonej żywności nie ufał i pił jedynie ich mleko, a jadł przede wszystkim własnoręcznie zrobione sery. Jednocześnie musiał mieć dużą słabość do psychodelików, bo to on zadbał o pozycję narkotyków, i przede wszystkim LSD, w programie.
Na zakupy środków psychoaktywnych wydawano setki tysięcy dolarów i dostarczano je do współpracujących klinik oraz lekarzy. Jednocześnie współpracowano z większością amerykańskich koncernów farmaceutycznych, które dostarczały leków i narkotyków do testowania na nieświadomych „obiektach” badawczych. Z ich zdrowiem, szczególnie gdy byli to więźniowie, nie liczono się zupełnie. John Marsh, autor „In Searching for the Manchurian Candidate”, pisał o niejakiej dr Isbell, która przez 77 dni z rzędu faszerowała siedmiu mężczyzn LSD, martwiąc się tylko rosnącą tolerancją, z którą radziła sobie potrajając dawki. A badania na pacjentach, więźniach i studentach, i tak były złagodzeniem pierwotnego planu, w którym – jak jeden z oficerów zaangażowanych w projekt mówił Johnowi Marshowi - myślano: „o możliwości dodania tego do ujęcia wody pitnej dla jednego z miast”. Wszystko po to, by osiągnąć stan, w którym „mieszkańcy będą krążyć wkoło i zupełnie nie myśleć o bronieniu się”.
Serum prawdy i dr Cameron
Na to się jednak nie zdecydowano, a przynajmniej o tym nie wiemy, ale znaleziono kilka innych, równie kreatywnych metod testowania środków psychotropowych. Sprawdzano na przykład, czy podanie narkotyku spowoduje, że mówca zrobi z siebie idiotę podczas politycznego spędu. Na sobie też „eksperymentowano”, dość często zresztą, korzystając z nieograniczonego dostępu do LSD. Przyszedł ponoć nawet moment, gdy pracownicy CIA zaangażowani w MKULTRA uznali, że planowane „tripy” są pozbawione wartości badawczej i postanowili fundować sobie nieplanowane. Jak? A tak, że podczas przerw w pracy dodawali LSD kolegom do kawy.
Za szczególnie ważny element programu uważano poszukiwanie „serum prawdy”. Testowano różne środki, w tym oczywiście także LSD, w połączeniu z różnymi technikami przesłuchiwania. Jedna z metod polegała np. na tym, że najpierw wstrzykiwano „obiektowi” barbiturany, a gdy zaczynał odpływać, rozbudzano go amfetaminą. Efektem była głęboka dezorientacja i łatwość prowadzenia przesłuchania. Gdzie indziej (na to „załapał się” Unabomber) sprawdzano, jak bardzo trzeba zniszczyć u kogoś poczucie własnej wartości, by zmienić go w bezwolnego wykonawcę rozkazów.
Szczególnie zasłużył się tu prowadzący badania w Kanadzie dr Ewan Cameron. Naukowiec, którego hojnie opłacały instytucje związane z CIA, prowadził badania nad programowaniem ludzi. Chodziło mu o znalezienie metody, która pozwoliłaby wymazać wspomnienia z mózgu i w ich miejsce wpisać nowe. Próbował wszystkiego, by to osiągnąć, a eksperymenty przeprowadzał na pacjentach szpitala Allan Memorial przy McGill University. W jego ręce trafiały przede wszystkim osoby idące tam z niewielkimi problemami – lekką depresją, stanami lękowymi itd. Po udziale w eksperymentach, na które nie wyrażały zgody, ich stan zwykle bardzo się pogarszał.
Nie mogło być inaczej, bo to, co robił Cameron do złudzenia przypominało tortury. Standardowa procedura, której efektem miało być przeprogramowanie mózgu, zaczynała się od wprowadzenia człowieka w trwającą od 15 do 30 dni „śpiączkę”. Przez cały ten czas odtwarzano w tle nagrania, które miały się „zapisać” w mózgu ofiary. - Członek personelu budził pacjenta trzy razy dziennie, by podać mu kolejną dawkę nasennego koktajlu. Ta składała się ze 100 mg thorazyny, 100 mg nembutalu, 100 mg seconalu, 150 mg veronalu i 10 mg phenerganu – relacjonował John D. Marsh. Dodatkowo kilka razy dziennie taki człowiek był wybudzany i prowadzony na terapię elektrowstrząsową. W najgorszych wypadkach wszystko trwało nawet do trzech miesięcy i gdy ktoś miał szczęście, to nie pamiętał nic z tego czasu, a gdy pecha... to zostawał w szpitalu na zawsze, ponieważ nie był już dłużej zdolny do samodzielnego życia.
Z wyników korzystają do dziś
Dzisiejsze podręczniki prowadzenia przesłuchań używane przez amerykańskie służby wywiadowcze są podobno – tak w każdym razie twierdzi znana kanadyjska dziennikarka Naomi Klein – w znacznym stopniu oparte o wyniki badań prowadzonych w ramach MKULTRA. Tych było dużo, bo sam program prowadzono nie tylko w USA, gdzie odrobinę bano się zdemaskowania lub wzbudzania niepotrzebnego zainteresowania, ale też w krajach współpracujących ze Stanami Zjednoczonymi, w których mniej troszczono się o opinię publiczną. O tym, co realizowano tam, właściwie nic nie wiadomo. Choć można się przecież domyślać, że było gorzej niż w samych Stanach Zjednoczonych.
Wszystko to brzmi jak teoria spiskowa, ale nią nie jest. Sprawa wyszła na jaw w latach 70. i była przedmiotem dochodzenia senackich komisji oraz zainteresowania Sądu Najwyższego, które potwierdziły istnienie programu. Wiedza o nim jest wprawdzie cząstkowa, bo w 1973 roku w obawie przed odpowiedzialnością zniszczono większość dokumentów będących w posiadaniu CIA, ale i to, co zostało – a przy takiej skali nie dało się pozbyć wszystkiego – wystarczy, by wyrobić sobie makabryczny obraz wydarzeń i tego, do czego mogą się posunać służby specjalne w demokratycznym, przecież, kraju. Po ujawnieniu sprawy program został rozwiązany. Przynajmniej oficjalnie, ponieważ nie brak takich, krórzy twierdzą, że zmienił jedynie nazwę, a może też skoncentrował się na innych metodach kontroli umysłu. Te są wszak doskonałe, a postęp nauki dostarcza narzędzi, o których w latach 50. nikt jeszcze nie śnił.
Ale to na pewno tylko teoria spiskowa. Porządne rządy takich rzeczy nie robią. Prawda?</field>
  </doc>
  <doc>
    <field name="id">213</field>
    <field name="title">superwulkan-ktory-zniszczy-europe</field>
    <field name="datawydarzenia">2003 r, 2009 r, 1969 r, 2006 r, w 1815</field>
    <field name="miejsce">na Wezuwiuszu, w Rosji, na Ukrainie, w Europie, na Campi Flegrei, w Bagnoli, w Wyoming</field>
    <field name="description">Pola Flegrejskie - superwulkan leżący niedaleko Neapolu - to tykająca bomba, która już raz zmieniła bieg historii. Uczeni uznają, że erupcja sprzed tysięcy lat przyczyniła się do zniknięcia neandertalczyków. Kolejny wybuch może mieć skutki na skalę globalną - ostrzegają wulkanolodzy, dodając, że to kwestia najbliższych lat. Na razie próbują dowiercić się do komory magmowej, by monitorować aktywność wulkanu. Ryzyko jest ogromne. W przypadku eksplozji, prócz śmierci tysięcy ludzi i zasypania Europy popiołem, może nas czekać długa "wulkaniczna zima"…
Uczonych od lat niepokoi fakt, że Pola Flegrejskie (Campi Flegrei) - wielki obszar wulkaniczny w rejonie Neapolu - nieprzerwanie "puchnie". Gigantyczna komora magmowa podnosi się o prawie 3 cm na rok, co wskazuje, że wewnątrz niej zachodzą gwałtowne procesy. Prognozy na przyszłość są raczej nieciekawe - do erupcji wulkanu może dojść w ciągu najbliższych lat lub dekad. A wtedy obraz Europy zmieni się nie do poznania.
Wybuch zagroziłby nie tylko mieszkańcom Neapolu. Ostatnia masywna erupcja sprzed ponad 40 tys. lat wystrzeliła chmury popiołu aż nad Rosję. Powtórka tej sytuacji wiązałaby się ze zniszczeniem plonów w dużej części kontynentu, uziemieniem komunikacji lotniczej, a przede wszystkim nadejściem "wulkanicznej zimy" przynoszącej lata nieurodzaju. Głód, chaos i masy uchodźców. Czy natura już niedługo zafunduje Europie coś podobnego?
Żyjąc na wulkanie
Pola Flegrejskie to 24 formacje wulkaniczne różnego rodzaju (kratery, źródła termalne i fumarole), z których część leży pod wodami Zatoki Neapolitańskiej, na zachód od słynnego Wezuwiusza. Oryginalny krajobraz podsycał wyobraźnię starożytnych Rzymian, którzy uznawali ten rejon za dom mitycznego boga ognia, Wulkana. W 2003 r. ustanowiono tam park krajobrazowy. Coraz częściej o Campi Flegrei mówi się jednak w kontekście zagrożeń, jakie ta ogromna beczka prochu może nieść dla Starego Kontynentu.
W 2009 r. pismo "Geophysical Research Letters" opublikowało artykuł, którego autorzy uznali, że do erupcji dojdzie tam prawdopodobnie w ciągu najbliższych dziesięcioleci: "Przyszły kryzys związany z wybuchem koreluje z podwyższeniem się poziomu tego rejonu o kilka metrów. Trend z tym związany, obserwowany od 1969 r., może być wstępem do odnowienia się procesów wulkanicznych" - twierdzili. Skoro superwulkan budzi się z letargu, czy Włochy i Europa powinny szykować się na nagły i niespotykany do tej pory kataklizm?
Dr Giuseppe de Natale - pracownik obserwatorium wulkanologicznego na Wezuwiuszu prowadzący program monitoringu Pól Flegrejskich mówi, że skalę potencjalnej erupcji można porównać w skutkach do zderzenia z dużą asteroidą. Obecnie wysiłki uczonego skupiają się na próbie dowiercenia się do podziemnej komory magmowej w celu jej stałego nadzorowania. Jak dodaje, to konieczne ze względu na bezpieczeństwo milionów mieszkańców Zatoki Neapolitańskiej, którzy de facto żyją na obszarze gigantycznego wulkanu.
Erupcje zmieniające historię
W starożytności na obszarze Campi Flegrei doszło do kilku mniejszych wybuchów, które jednak nie mogły równać się z supermasywną erupcją sprzed ok. 40 tys. lat, która zmieniła bieg dziejów. Według najnowszych ustaleń opisanych w periodyku "Mineralogy and Petrology", w rejonie Morza Śródziemnego i słabiej w pozostałych częściach Europy, doszło wówczas do znacznych "zmian biokulturalnych". Ślady popiołu wulkanicznego odnaleziono m.in. w Rosji i na Ukrainie.
Śmiała teoria rosyjskich uczonych zakłada, że wybuch Pól Flegrejskich sprawił, że z Europy zniknęli neandertalczycy. Przyczyną tego była gwałtowna zmiana klimatu, który stał się suchszy i chłodniejszy. Jak twierdzą Ljubow Gołowanowa i Władimir Doroniczew, właśnie to pozwoliło człowiekowi rozumnemu na zajęcie pustej niszy życiowej w Europie. Nie był to jednak ostatni raz, kiedy wybuch superwulkanu odcisnął piętno na losach rodzaju ludzkiego.
Przykładem tego, co może czekać świat po erupcji na Campi Flegrei jest wybuch wulkanu Toba (Indonezja), do którego doszło ok. 69-77 tys. lat temu. Większość Azji Południowo-Wschodniej zasypała wówczas kilkunastocentymetrowa warstwa popiołów. Na ok. 10 lat zapanowała wulkaniczna zima, a pyły, które dostały się do atmosfery, blokując dopływ promieni słonecznych, wywołały ochłodzenie klimatu trwające jakieś 1000 lat. Populacja Homo sapiens została wówczas zredukowana do zaledwie kilku tysięcy osobników!
Yellowstone również na krawędzi wybuchu
Zmiana klimatu, recesja w rolnictwie, głód, społeczny chaos, migracje z terenów dotkniętych wybuchem oraz tsunami, które może zostać zainicjowane przez erupcję to tylko niektóre powody, by monitorować aktywność Pól Flegrejskich. Uczeni planują wydrążyć tam głęboki na ok. 3,5 km otwór do analizy poziomu magmy, który pozwoli podjąć wcześniejsze działania na wypadek zagrożenia. Na razie w Bagnoli - dzielnicy Neapolu, wykonano próbny odwiert, jednak przedsięwzięcie ma wielu krytyków.
Grupa uczonych i mieszkańców boi się, że może to zainicjować katastrofę, której skutków nikt nie potrafi przewidzieć. Dla nich to jak próba przekłucia pękatego balonu z wodą. Wśród krytyków programu jest m.in. Benedetto De Vivo - geofizyk z Uniwersytetu Neapolitańskiego. Jako przykład podaje się sprawę wulkanu błotnego Lusi (Indonezja), który eksplodował w maju 2006 r. wskutek nieudolnie prowadzonego odwiertu. De Natale uspokaja jednak, że przedsięwzięcie, przy którym pracuje jest absolutnie bezpieczne i może w przyszłości uratować wiele istnień.
Na nieszczęście superwulkanów podobnych do Pól Flegrejskich jest więcej. Równie groźny jest ten pod Parkiem Narodowym Yellowstone w Wyoming (USA), który zgodnie z opinią geologów i wulkanologów także jest na krawędzi erupcji. Geofizyk Bob Smith uznaje, że gdyby do tego doszło, zniszczenia byłyby "totalne i niepojęte". Najpierw rejon nawiedziłyby wstrząsy sejsmiczne, potem znaczna część obszaru (według szacunków do 100 km od epicentrum) dosłownie wyleciałaby w powietrze, a zachodnie stany USA zostałyby zasypane popiołem. A to i tak optymistyczny wariant.
Najgroźniejsze superwulkany to, mówiąc najprościej, ogromne podziemne komory, w których przez tysiąclecia gromadzi się lepka magma i rośnie ciśnienie. Erupcje należą na szczęście do rzadkości. Większość miała miejsce w czasach przed pojawieniem się Homo sapiens, choć ostatni wybuch oznaczony "siódemką" w ośmiostopniowej skali eksplozywności wulkanicznej (tzw. VEI) zdarzył się w 1815 r. na indonezyjskiej wyspie Sumbawa. W wyniku erupcji Góry Tambora zginęło prawie pięć tys. ludzi i nastąpił nieurodzajny "rok bez lata". Oprócz globalnego spadku temperatur odnotowywano m.in. występowanie "mgieł" z wulkanicznego pyłu, które zasłaniały słońce.
Czy Campi Flegrei eksplodują za naszego życia czy nie, rejon Zatoki Neapolitańskiej to prawdziwa beczka prochu, wzięta w kleszcze z jednej strony przez Wezuwiusza, a z drugiej wulkaniczne pola. Nikt nie ma jednak pojęcia, kiedy nastąpi ich erupcja. Podobnie jest z Yellowstone. Choć uczeni są oszczędni w prognozach, by nie wywoływać paniki, pewne jest, że któregoś dnia dojdzie do powtórki kataklizmu, po której nic już nie będzie takie, jak dawniej…</field>
  </doc>
  <doc>
    <field name="id">214</field>
    <field name="title">sw-maryja-krolowa-aniolow-jak-uzyskac-jej-wsparcie</field>
    <field name="datawydarzenia"></field>
    <field name="miejsce"></field>
    <field name="description">"Wielokrotnie ludzie pytają mnie, czy modlenie się do aniołów jest bluźniercze. Odpowiadam, że anioły nie chcą, by je czczono. Pragną po prostu poznać nasze modlitwy, dzięki czemu mogą następnie zanieść je Bogu. Podobne wątpliwości budzi kult maryjny. Uważam, że Maryja - podobnie jak anioły - pragnie, by całą czcią obdarzyć Boga - naszego Stwórcę".
Co może łączyć chrześcijańską Matkę Boską z ezoteryką? Zdawać by się mogło, że niewiele. A jednak! Podobnie jak w przypadku aniołów, które coraz częściej pojawiają się w kontekście magii, prawa przyciągania czy nawet wróżb, również i święta Maryja zaczyna być traktowana jako postać oderwana od religijnych kanonów. Tak przynajmniej można wywnioskować, kiedy sięgnie się po najnowszą książkę dr Doreen Virtue - "Św. Maryja Królowa Aniołów - jak uzyskać jej wsparcie".
Już we wprowadzeniu autorka uprzedza, że jest to książka "bezwyznaniowa", choć przecież osoba tytułowej "bohaterki" jest nierozerwalnie związana z wiarą katolicką. W dalszej części książki znajdują się opowieści osób, które skontaktowały się z dr Virtue, by przekazać jej historie dotyczące ich kontaktu z Matką Boską. I nie chodzi tu o objawienia, a raczej o pojawienie się Maryi niczym dobrego ducha w chwili, gdy osoby te potrzebowały jej wsparcia. A przychodziła do nich, by uzdrowić ich ciała i umysły, wskazać drogę, pomóc znaleźć wyjście z trudnej sytuacji czy dać znak, że dzieje się coś złego.
Jak zapewnia autorka, wydana przez nią książka nadaje się dla każdego, bez względu na to, jaką i czy w ogóle jakąś religię wyznaje. Chodzi tu bowiem o nawiązanie kontaktu z istotą duchową, która chętnie okazuje swoje wsparcie każdemu, kto tego potrzebuje.
Św. Maryja Królowa Aniołów - dr Doreen Virtue
Wydawnictwo Studio Astropsychologii</field>
  </doc>
  <doc>
    <field name="id">215</field>
    <field name="title">swiat-skonczy-sie-22-lutego</field>
    <field name="datawydarzenia">21 grudnia, 2012 r, 22 lutego, 2014 r, w 2013, 21 maja, 2036 r, w 1978</field>
    <field name="miejsce"></field>
    <field name="description">Poprzedni koniec świata, ten zapowiadany na 21 grudnia 2012 roku, udało nam się przetrwać bez większych problemów. Teraz stoimy w obliczu kolejnej "rychłej zagłady" - nowa data apokalipsy to 22 lutego 2014 roku.
O tym dniu mówią podobno proroctwa Wikingów, którzy zapowiadali, że właśnie wtedy nadejdzie Ragnarök - znany z literatury skandynawskiej kres dziejów. Tego dnia "strasz­li­we wilki pożrą Słoń­ce i Księ­życ, zga­sną wszyst­kie gwiazdy na nie­bie, a zie­mię za­to­pi morze". Zanim jednak do tego dojdzie, znikną światowe granice, nadejdzie sroga zima, a z oceanu wyłowiony zostanie mityczny wąż. Wielu twierdzi, że wszystkie te omeny już wystąpiły - sroga zima w 2013 roku, zniesienie granic za sprawą Unii Europejskiej... Jeśli zaś chodzi o wielkiego węża, niektórzy upatrują go w wyłowionym w październiku ubiegłego roku u wybrzeży Kalifornii pięciometrowym stworzeniu - rzadkim gatunku ryby o nazwie wstęgor królewski.
O Ra­gnaröku, choć ma nadejść za już jutro, mówi się znacznie ciszej niż o końcu świata przewidzianym podobno przez cywilizację Majów. Zapewne wynika to z faktu, że w ostatnich latach apokalipsa nadchodzi praktycznie co roku - dzień ostateczny wyznaczany był już na 1999 (za sprawą przepowiedni Nostradamusa), 2000 (klęska technologiczna - komputery miały nie poradzić sobie z taką datą), 2010 (wybuch trzeciej wojny światowej według Baby Wangi - przez chwilę wydawało się nawet, że wieszczka miała rację, bo właśnie wtedy doszło do konfliktu pomiędzy Koreą Północną i Południową), 21 maja 2011 (koniec świata według Harolda Campinga), grudzień 2013 (kometa uderzająca w naszą planetę). Nieco bardziej odległa, ale często przywoływana data końca świata to 2036 rok - wtedy to Ziemi zagrozić ma wielka asteroida.
Wizje końca świata towarzyszą ludzkości niemal od początku naszej cywilizacji i zwykle nie wynika z nich nic poza niebezpieczną paniką. Zdarzało się, że widmo apokalipsy pchało ludzi do rozdawania swojego majątku, porzucania rodziny czy popełniania samobójstwa - także grupowo, jak choćby w przypadku sekty Świątynia Ludu (w 1978 roku ponad 900 osób odebrało sobie życie za namową swojego guru - Jamesa Jonesa). Koniec świata 21 grudnia 2012 roku zaowocował masową emigracją do wioski Bugarach, w której podobno miało być bezpiecznie. Co bogatsi budowali też bunkry. Jeszcze inni, zwani preppersami, szykowali się na apokalipsę gromadząc zapasy i pakując niezbędne do przetrwania rzeczy w plecaku, który trzymali cały czas przy sobie na wypadek, gdyby proroctwo Majów miało się ziścić.
Jako cywilizacja przetrwaliśmy już przynajmniej kilkadziesiąt końców świata. W samym tylko XXI wieku, a więc przez ostatnie czternaście lat było ich kilkanaście. A jednak nadal żyjemy. Czy 22 lutego 2014 roku coś się w tym temacie zmieni? Mało prawdopodobne.</field>
  </doc>
  <doc>
    <field name="id">216</field>
    <field name="title">swiatowe-proroctwa-pod-lupa-naukowcow</field>
    <field name="datawydarzenia">w 1982, 2012 r, w 2030</field>
    <field name="miejsce">na Morzu Północnym, w Stanach Zjednoczonych</field>
    <field name="description">Faktem jest, że przepowiednie niektórych jasnowidzów pokrywają się ze sobą, przynajmniej częściowo. Najciekawsze jest jednak to, że ludzie ci podawali informacje o bardzo podobnych wydarzeniach, zupełnie nie zdając sobie sprawy z istnienia innych tekstów. Sytuacja dotyczy przede wszystkim XX wiecznych proroków.
Odkrycie to wzbudziło zainteresowanie amerykańskiego parapsychologa, Jeffreya Goodmanna, dlatego powołał on do życia zespół badaczy analizujących wizje i objawienia. Lata badań doprowadziły grupę Goodmanna do wniosków porównywalnych z dokonaniami światowych proroków takich jak Nostradamus, Irlmayer, czy Centuria. Podali oni do publicznej wiadomości informację o następstwie zdarzeń z przełomu drugiego i trzeciego tysiąclecia. Wspominali o anomaliach przyrody oraz kataklizmach cechujących się większą lub mniejszą siłą natężenia.
O ustalenie następstw tych katastrof pokusił się inny uczony, Leszek Szuman, w książce "Astrologia i polityka". Dowiadujemy się z niej o losach Nowego Jorku, ze szczególnym uwzględnieniem dziejów dzielnicy Manhattan. Jak zapowiadają liczne wizje, miastu grozi ruina, ponieważ zbudowano je na skalistym, popękanym gruncie. Kiedy dojdzie do silnych ruchów tektonicznych podobny los czeka usytuowane na grząskim podłożu Vancouver. Szuman utwierdza nas w przekonaniu, że potężna fala zaleje wybrzeże Anglii i Irlandii, w wyniku czego zniszczeje Londyn. Co prawda stracimy spory skrawek lądu, ale zapowiada się na to, że na Morzu Północnym z wody wyłoni się nowa wyspa. Bardzo pesymistyczne teorie głoszą wieść o zniknięciu z powierzchni ziemi przeważającej części Kalifornii. Prawdopodobnie w przyszłości z dużego stanu pozostanie jedynie niewielka wysepka.
Całkiem niedawno telewizja podała informację o trzęsieniu ziemi, które nawiedziło zachodnią część Grecji. Tego typu kataklizmy dotykają miejsce narodzin demokracji bardzo często. "Astrologia i polityka" ukazała się w 1982 r. i już wtedy znalazła się w niej wiadomość o trzęsieniach ziemi mogących pojawić się na obszarze Turcji i Grecji, a to utwierdza nas w przekonaniu, że wywody Szumana nie są bezsensowne. Ruchy tektoniczne spowodują obniżenie poziomu wybrzeża, co przyczyni się do poszerzenia cieśniny Dardanele. Zniszczenia nie ominą obszaru Indii i Japonii oraz stopniowo zaczną przesuwać się w kierunku Włoch, aby następnie dotrzeć do Stanów Zjednoczonych.
Wschodnie wybrzeże jest najbardziej podatnym na niebezpieczeństwo trzęsienia ziemi obszarem Indii. Znaczna powierzchnia kraju może ulec zalaniu, kiedy w wyniku ruchów tektonicznych obniży się poziom brzegu oceanu. Badania geologiczne potwierdzają proroctwo wizjonera E. Caycego, mówiące o niemalże doszczętnym zniszczeniu wysp japońskich. Niekomfortową sytuację Japonii potęguje jej usytuowanie na styku płyt tektonicznych.
Zespół badawczy pod przewodnictwem Goodmanna donosi o wystąpieniu potężnych katastrof w początkach XXI wieku. Opracowany przez nich raport podaje inną niż 2012 r. datę zmiany biegunów ziemi. Dojdzie do niej w 2030 r. pod wpływem zderzenie z kolosalnym obiektem kosmicznego pochodzenia. Później nie powinno dochodzić do poważniejszych w skutkach wydarzeń, ale także wielu kataklizmów nie unikniemy. Silne trzęsienia ziemi obejmą tereny Kanady, a w Stanach Zjednoczonych Kalifornię oraz Alaskę. Na zachodzie USA, w okolicach miast Waszyngton i Filadelfia pojawią się wstrząsy tektoniczne o mniejszym natężeniu. Choć początkowo nie będą one groźne, stanowią zapowiedź późniejszych apokaliptycznych zniszczeń.
I tym razem prognozy dla Nowego Jorku nie wróżą nic dobrego: jedno z najbardziej znanych miast zniknie w odmętach wód oceanicznych! Czujni powinni być też mieszkańcy San Francisco i Los Angeles. Gdy podmorskie płyty tektoniczne zaczną się przesuwać spiętrzona woda podtopi Kalifornię, Oregon i Alaskę docierając nawet do metropolii. Nad Europą, w wyniku obniżenia się brzegu morskiego, nie wisi poważna katastrofa. Szkody będą, bez wątpienia, ale niewielkie. Powinniśmy wiedzieć, że wysokie ceny paliw wzrosną na skutek trzęsień ziemi pustoszących kraje Bliskiego Wschodu - Syrię, Irak, Iran oraz Izrael. Osłabieniu ulegnie kondycja światowej gospodarki, kiedy wywołane odchyleniem osi naszej planety zmiany klimatyczne, doprowadzą wiele państw do ruiny.</field>
  </doc>
  <doc>
    <field name="id">217</field>
    <field name="title">swieci-wieszcza-przyszlosc</field>
    <field name="datawydarzenia">13 grudnia, w 1946, w 1870, w 1916, w 1084, w 1098, roku 1147, roku 1179</field>
    <field name="miejsce">w Tagaście, w Kościele, w Alzacji, w Orvalu, na Wschodzie, w Anglii, w Szwajcarii, w Rupertsbergu, w Niemczech, w Disibodenbergu, przed Wielkim Sądem</field>
    <field name="description">"Ci, którzy nas odtrącali, zostaną wyniszczeni. Liczne zastępy pogan przyłączą się do chrześcijan przywabione blaskiem uczciwego życia i obfitości bogactwa. Zaledwie ochrzczeni, będą głosić chrześcijaństwo jak za czasów pierwszych Apostołów".
Święty Augustyn
Naprawdę nazywał się Aurelius Augustinus. Urodził się w 354 roku w Tagaście (tereny dzisiejszej Algierii). Historia jego ascetycznego życia jest o tyle zadziwiająca, że ojcem świętego Augustyna był poganin. Stąd też mężczyzna wiarę chrześcijańską przyjął w późniejszym wieku, za sprawą matki, gorliwej chrześcijanki, która po śmierci weszła w poczet świętych, jako święta Monika. Niemalże od samych początków kariery duchowej Augustyn stał się nie tylko oddanym wiernym, ale także propagatorem wiary chrześcijańskiej. Z czasem objął stanowisko biskupa Hippony. Augustyna nie zalicza się bezpośrednio do grona wizjonerów. Pozostawił on jednak po sobie niesamowitą ilość pism teologicznych, w których interpretatorzy dopatrzyli się fragmentów o wydźwięku profetycznym.
Na pierwszy plan bez wątpienia wysuwa się wątek dotyczący przyszłości Kościoła katolickiego. Nie zabrakło jednak pośredniej wzmianki o końcu świata. Trzeba przyznać, że tego typu przepowiednie interesują dziś ludzkość najbardziej. Święty Augustyn nie podawał daty Sądu Ostatecznego. Wspominał natomiast o tym, że kiedy nadejdzie koniec naszej ery, wszyscy ludzie wstąpią do Domu Bożego. Widzimy zatem, że w jego tekstach nie było gróźb, lecz wręcz przeciwnie, szansa na ostateczne zbawienie i odpuszczenie grzechów. Z pism Augustyna dowiadujemy się również, że w chwili obecnej świat znajduje się w tak zwanym szóstym okresie, który trwa od narodzin Jezusa Chrystusa, a skończy się w dniu Apokalipsy. Po śmierci Augustyn został zaliczony w poczet świętych, nazwano go także Doktorem Kościoła, na cześć jego walki o moralność wśród chrześcijan.
Święta Otylia
Każdego roku 13 grudnia w Kościele katolickim odprawiana jest msza na cześć świętej Otylii, czy też zgodnie z niektórymi przekazami Odylii. Przez większość z nas kobieta kojarzona jest jako patronka niewidomych. I słusznie. Niewielu jednak wie, że to autorka wielu wizji profetycznych, ukazujących przyszłość świata. Na początek należałoby wspomnieć krótko o jej fascynującej, a zarazem niezwykle przejmującej historii. Urodziła się około 660 roku w Alzacji. Niestety od samego początku, już jako niemowlę, musiała walczyć o życie. Kiedy jej ojciec, książę Adalryk dowiedział się, że dziewczynka jest niewidoma, kazał ją zamordować. Bezduszny władca uważał, że niepełnosprawność córki przyniesie wstyd całej rodzinie.
Na szczęście matka Otylii, Bestwinda, miała więcej odwagi i miłości w sercu i ocaliła dziecko. W tajemnicy przed mężem ukryła dziewczynkę w klasztorze żeńskim Hohenberg, któremu po wielu latach na cześć świętej Otylii nadano nazwę Monte Sainte Odylie. Tam właśnie dziewczyna, dopiero jako dwunastolatka, przyjęła chrzest z rąk biskupa świętego Erharda, w niektórych podaniach określanego imieniem Eberhard. Wydarzenie jest o tyle ważne, że w wielu przekazach istnieją wzmianki o tym, że ponoć za sprawą chrztu Otylia odzyskała wzrok. Niestety, są to informacje zbyt niepewne i szczątkowe, by uznać je za wiarygodne. Do dziś również nie ma pewności, z czyjej inicjatywy tak naprawdę powstał ten klasztor. Niektórzy twierdzą, że założycielem był sam Adalryk, inni natomiast wspominają o bracie Otylii, który z czasem ufundował także przyklasztorny szpital.
Zgodnie z legendarnymi już dziś opowieściami, święta kobieta właśnie tam spędzała większość swojego czasu, opiekując się biednymi i chorymi ludźmi. Rzekomo jej ojciec, zaskoczony dobrocią córki, przekonał się do niej i pozwolił powrócić do domu. Niestety, kiedy postanowiła poświęcić swe życie Bogu i odmówiła małżeństwa z jednym z kandydatów do jej ręki, ojciec znowu odwrócił się od niej, ostatecznie ją wydziedziczając. Po wielu latach służby Bogu Otylia zmarła w 720 roku. W XI wieku ówczesny papież Leon XI kanonizował ją. Setki lat później, w 1946 roku kolejny opiekun Watykanu - Pius XII - ogłosił ją patronką Alzacji i tak zostało po dziś dzień. Wróćmy jednak do niezwykłej umiejętności prorokowania, którą święta Otylia była obdarzona. Jej przepowiednie od samego początku zapisywano w klasztornych annałach, lecz prawdziwą sławą zapiski świętej zaczęły cieszyć się dopiero po klęsce Francuzów pod Sedanem.
To święta Otylia przewidziała ją ponad dwanaście wieków przed tragicznym dla Francji scenariuszem. Pierwszy raz tekst proroctwa ujrzał światło dzienne, kiedy w 1870 roku ukazano go drukiem. Wtedy jednak nikt nie mówił o Otyli, a jego autorstwo błędnie przypisano mnichowi z klasztoru w Orvalu. Stąd też w publikacjach poświęconych przepowiedniom bardzo często pojawia się jako tak zwana "przepowiednia orvalska". To dzięki trwającym wiele lat badaniom francuskich naukowców zajmujących się historią tekstów profetycznych, autorstwo owego proroctwa wróciło do prawowitej właścicielki. Pomyłkę odkryto w 1916 roku i od tego momentu wydawano ją pod właściwym tytułem, a mianowicie jako Przepowiednię świętej Otylii. Niestety poprzednia nazwa tak mocno zakorzeniła się w literaturze profetycznej, że nadal sporadycznie zdarzają się pomyłki.
Niezależnie jednak od wydania i tytułu, tekst przepowiedni był bardzo popularny, zwłaszcza w okresie I i II wojny światowej. Niewątpliwie najbardziej fascynująca jest precyzja, z jaką święta Otylia przepowiadała czas i miejsce działań wojennych. Niestety, wysoka popularność proroctwa świętej Otylii bardzo szybko doprowadziła do prób zafałszowania jej prawdziwej wersji. I tak przez lata dopisywano do niej nowe fragmenty, zmieniano treść przepowiedni i naginano ją do potrzeb historii, jaką sukcesywnie pisało życie. Przytaczamy za Andrzejem Sieradzkim najważniejsze fragmenty wizji. Wiadomo, że jest to uwspółcześnione tłumaczenie jednej z najstarszych angielskich wersji proroctwa, by prawdopodobieństwo jej autentyczności było możliwie najbardziej wysokie.
"Słuchajcie, słuchajcie! bracia. Oto ujrzałam postrach lasów i gór. Przerażenie zmroziło serca ludzkie. Oto nadchodzi czas, w którym Niemcy będą nazwani najbardziej wojowniczym narodem świata. Przyjdzie czas, kiedy na ziemi urodzi się potwór, który sprowadzi na nią wojnę światową i którego lud pod bronią nazwie Antychrystem. On to sprowadzi na ziemskie matki to, o czym mówi Pismo: »...i płakała Rachel ze swymi dziećmi i nic nie dała się pocieszyć, że ich nie masz«.
Dwadzieścia narodów będzie brało udział w wojnie. Zdobywca rozpocznie swój zwycięski pochód od brzegów Dunaju. Zada ludziom cierpienia, jakich dotychczas nie doznawali. Będzie miał w broni płomienie, a jego żołnierze nosić będą hełmy. Ze szczytów tych hełmów tryskać będą iskry, a żołnierze w rękach dzierżyć będą płonące pochodnie.
Odnosić będzie zwycięstwa na lądzie i na morzu, a nawet w powietrzu. Jego smoki uskrzydlone w niewidzianych nigdy pojazdach wznosić się będą aż pod firmament niebieski, zrywać gwiazdy z nieba i rzucać je w dół na miasta, wzniecając nieugaszone pożary. Narody zdziwione wykrzykną: »Któż równy jest jego sile?! Któż jest w stanie przeciwstawić się takiej wojnie?«.
Ziemia będzie drżała od łomotu bitew, rzeki spłyną krwią. Nawet potwory morskie uciekać będą do najgłębszych głębin, szukając schronienia na dnie oceanów. Przyszłe pokolenia słupieć będą ze zdziwienia, że przeciwnicy byli w stanie powstrzymać pochód jego zwycięstw. Wojna będzie trwała długo, a zwycięzca osiągnie szczyt swych powodzeń około połowy szóstego miesiąca, drugiego roku działań wojennych. Wtedy nadejdzie okres końca krwawych zwycięstw. W triumfalnym upojeniu swym wykrzyknie: »Przyjmijcie jarzmo mego panowania!«. Jednak przeciwnicy nie poddadzą się jego woli i wojna trwać będzie dalej. Wobec tego wykrzyknie: »Nieszczęście spadnie na tych, co mi się sprzeciwiają, ja bowiem jestem zwycięzcą!«.
Drugi okres wojny trwający połowę czasu pierwszego okresu będzie kiedyś nazwany okresem schyłkowym. Wiele będzie niespodzianek, które spadną w tym okresie na ludzi ziemi, szczególnie wtedy, gdy dwadzieścia narodów weźmie udział w wojnie. W połowie okresu drugiego niektóre drobniejsze narody błagać będą zdobywcę: »Daj nam pokój, daj nam pokój«. Lecz nie będzie pokoju dla tych narodów. To jeszcze nie będzie końcem owych wojen, lecz dopiero początkiem końca, gdy oto przyjdzie do walki wręcz w fortecy fortec. Wtedy wybuchnie także bunt wśród niewiast jego własnego kraju. Będą go chciały ukamienować. Także na Wschodzie dziać się będą ważne wypadki i zdarzenia. Półksiężyc i Krzyż połączą się z sobą.
Trzeci okres wojny będzie najkrótszy, a najeźdźca nie będzie miał już zaufania swoich wojsk. Okres ten nazwany będzie okresem najazdu, gdyż kraj zdobywcy najechany zostanie ze wszystkich stron i zmuszony do zapłaty za całe przez siebie zdziałane bezprawie i bezbożne czyny. Koło góry popłyną rzeki krwi, i to będzie ostatnia bitwa. Narody będą śpiewały hymny wdzięczności w świątyniach Bożych i dziękowały Bogu za swe wyzwolenie. Stanie się to, gdy potwory zniszczą wojska najeźdźcy, a nieznana choroba zdziesiątkuje jego armię. Ta choroba spopieli serca jego żołnierzy, gdy inne narody mówić będą głośno: »Oto Palec Boży, oto Jego kara!«.
Narody będą wiedzieć, że oto koniec się zbliża i uradują się w duszy. Ponieważ Bóg jest sprawiedliwy, czasem dopuszcza do okrucieństwa i zbrodni, lecz wszystkie nie zepsute narody, które trwały wiarą przy Nim, odzyskają, co straciły i ponadto zostaną nagrodzone. Nieskończone miejsca napełnią się ogniem i płomieniem, lecz zostaną uratowane przed rozlewem krwi przez swych dzielnych obrońców. Okolice Lutecji [Paryża] zostaną ocalone dla swych świętych miejsc i dla swych pobożnych niewiast, lecz poza tym wszystko napełni się spustoszeniem.
Potem lud wejdzie na góry i ofiaruje dziękczynienie Bogu, a ponieważ ludzie widzieli wszystkie okropności tej wojny, dalsze pokolenia nigdy więcej nie będą chciały wojny".
Jak wcześniej wspomnieliśmy, przepowiednie świętej Otylii publikowano w różnych wersjach. Oto fragment kolejnej z nich.
"W owych dniach biada wszystkim tym, którzy nie będą obawiali się Antychrysta, bo jest on ojcem wszystkich, dla których zbrodnia jest niestraszna. Sprowokuje dalsze mordy i wiele łez zostanie jeszcze wylanych z powodu złych uczynków. Ludzie powstaną jedni przeciw drugim i w końcu, aby przywrócić porządek, będą czynić tak, że jeszcze pogorszą sytuację.
Natomiast gdy sprawy sięgną zenitu i człowiek nie będzie mógł już zrobić nic więcej, Bóg podniesie swoją rękę i ześle karę, a będzie ona straszliwa i niewyobrażalna.
Bóg zesłał już na grzesznych ludzi potop, ale obiecał, że więcej tego nie uczyni, lecz to, co uczyni, będzie rzeczą niesłychaną i przerażającą. Nadejdzie jednak era pokoju i ostaną się dwa rogi Księżyca, łączące się z Krzyżem. W tych dniach przerażeni ludzie czcić będą Boga w prawdzie, a słońce zaświeci niezwykłym blaskiem […]".
Proroctwa Otylii badało wielu interpretatorów na całym świecie. Po historii z tak zwaną pomyłką orvalską chciano ponad wszelką wątpliwość potwierdzić, że to właśnie święta Otylia jest autorką, popularnych zwłaszcza we Francji, wizji. Najwięcej uwagi poświęcił im bez wątpienia Clarence Reed. Angielski badacz podczas pracy nad tekstami zauważył, że są one zgodne czasowo z tak zwanym proroctwem mickiewiczowskim, które w Anglii funkcjonuje jako Przepowiednia polska czyli Polish Prophecy. W jednej z publikacji Andrzeja Sieradzkiego można znaleźć taki oto komentarz do przepowiedni świętej Otylii: pewne wizje św. Otylii, np. dotyczące rozwoju techniki wojskowej, wydają się możliwe do zrealizowania w przyszłości. Chodzi tu m.in. o owe hełmy, ze "szczytów których będą tryskać iskry". Również "smoki uskrzydlone" to nie są zwykłe samoloty bojowe, gdyż mowa jest o latających, "niewidzianych nigdy pojazdach", które "zrywać będą gwiazdy z nieba i zrzucać je w dół na miasta, wzniecając nieugaszone pożary". Nie ulega wątpliwości, że jest to wizja użycia broni jądrowej.
Zgodnie z tym, co przewidziała kobieta, świat już wkrótce stanie w obliczu potężnej wojny, która przerośnie najgorsze oczekiwania ludzkości. Trzeba przyznać jednak, że proroctwo kończy się optymistycznie. Zgodnie z jej słowami po wielkiej wojnie nastanie pokój, a ludzie zapomną o agresji i wrogości. Ta informacja wydaje się tylko naiwnym życzeniem. W obliczu dzisiejszej nienawiści na świecie sytuacja, w której ludzie zaczną żyć w zgodzie wydaje się wręcz absurdalna. Nie traćmy jednak nadziei. Skoro historia zna wydarzenia, które kobieta przewidziała co do joty, może i tym razem świat ma szansę na spełnienie proroctwa...
Epithanus
Mowa rzecz jasna o jednym z mnichów, którzy za sprawą nadzwyczajnych umiejętności prorokowania na stałe wpisali się w historię zapisków profetycznych. Przy omawianiu proroctw różnego rodzaju należy pamiętać, że wizjonerami nie stają się ci, którzy tego po prostu chcą, lecz ludzie, którzy mogą przepowiadać przyszłość. A móc znaczy posiadać dar. Epithanus większość swego życia spędził w zakonie benedyktyńskim i stamtąd właśnie pochodzi najstarsza wzmianka o jego przepowiedni. Mowa o klasztorze Saint Gallen w Szwajcarii, gdzie w 1084 roku po raz pierwszy spisano proroctwo mnicha. Wtedy jednak nikt nie przywiązywał do niego wagi, a z czasem nawet zapomniano o słowach zakonnika. Dopiero w XVII wieku przepowiednia wyszła z cienia. A stało się to za sprawą Ellenhorsta. Jezuita rozpowszechnił zapiski Epithanusa, stąd czasami proroczy tekst nazywa się przepowiednią Epithanusa-Ellenhorsta. Poniżej przytaczamy krótki fragment wizji benedyktyńskiego zakonnika. Niestety, jest to kolejny przeraźliwy obraz, który nie napawa optymizmem.
"Wicher zawieje ze Wschodu i wicher zawieje z Zachodu. Biada wszystkim, którzy się znajdą pośrodku tych okropnych zamieszek. [...] Tysiącletnie monarchie runą jak słomiane strzechy. Między Renem a Łabą oraz rzeką płynącą na wschód ziemia pokryje się trupami. Stanie się ziemią kruków i sępów. A kiedy później rolnik będzie tam siał zboże, to każde ziarenko zapuści korzenie między szkielety pogrzebanych tam ludzi".
Sybilla znad Renu
Sybilla znad Renu to przydomek świętej Hildegardy, która przyszła na świat w 1098 w Rupertsbergu koło Binden w Niemczech. W bardzo młodym wieku swoje życie związała z zakonem benedyktynek. Z czasem jej kariera jako duchownej rozkwitła, a kobieta w wieku 38 lat została siostrą przełożoną w klasztorze w Disibodenbergu. Ostatecznie w roku 1147 powróciła do rodzinnego miasta wraz z klasztorem, gdzie zmarła w roku 1179. Hildegarda była najbardziej oświeconą kobietą czasów średniowiecza, uwielbiała pisać zarówno teksty filozoficzne, jak i utwory muzyczne. Pierwsza wizja pojawiła się już w pierwszych latach jej życia. Od tamtej pory dziewczyna regularnie kontaktowała się z Bogiem, który przekazywał jej informacje dla świata. Początkowo nie chciała ujawniać swojego daru, częściowo przez skromność i wrodzoną nieśmiałość.
Istnieją jednak teorie mówiące o tym, że prawdziwym powodem milczenia była silna obawa przed inkwizycją. Dopiero kiedy osiągnęła najwyższe stanowisko kościelne, które jako kobieta mogła zdobyć, zaczęła głośno mówić o objawieniach, jakich doznawała. Ponieważ pozostawiła po sobie mnóstwo rękopisów, wiedza na temat jej życia i przepowiedni jest niezwykle obszerna. Staraliśmy się wyłuskać najciekawsze fragmenty, które przytaczamy poniżej. Wszystkie cytaty dotyczą przyszłych losów Kościoła w czasach poprzedzających dzień Sądu Ostatecznego, bo właśnie przede wszystkim o nich rzekomo mówił Stwórca. Pochodzą z niezwykle głośnej w świecie katolickim księgi teologicznej św. Hildegardy o znamiennym tytule "O dziełach Boga":
"Na ten czas pokój i sprawiedliwość zakwitną na ziemi w tak niezwykły sposób, że ludzkość w podziwie przyzna, że czegoś takiego wcześniej nie zaznała i o czymś takim nie słyszała. Tak jak przed pierwszym przyjściem Chrystusa pokój panował na ziemi, tak będzie również i na krótko przed Wielkim Sądem. Niestety, ludzie nie będą się z tego pokoju w pełni cieszyć, z powodu lęku przed zbliżającym się Sądem. Wierni uproszą u Boga Wszechmogącego sprawiedliwość i będą oczekiwać powtórnego przyjścia Syna Bożego [...]. Powstaną mężowie silnej wiary, którzy jako prorocy między ludźmi chodzić będą, a dla każdego zakwitnie sprawiedliwość [...].
We wspomnianych dniach będzie nad wyraz przyjemna pogoda z wyśmienitym powietrzem na ziemi. Będzie w owoc obfitowała. Ponieważ ludzie będą się trudzili w dziełach ogólnej sprawiedliwości, to w przeciwieństwie do czasów ubiegłych, kiedy to ziemia owocowanie swoje powstrzymywała, bo jej siły przez grzechy ludzkie były nadużywane, teraz okaże swą łaskawość. Narody znowu będą poważały i respektowały przykazania Boże. Wyzbędą się oręża i sprzętów wojennych, a mieć będą tylko sprzęty żelazne konieczne do uprawy roli i codziennego użytku domowego. Kto przeciwko temu zarządzeniu uchybi i będzie chciał bronią wojować, tą bronią, którą bezprawnie posiądzie, zostanie zabity i na odpowiednio wydzielonym miejscu pogrzebany [...].
I jak owe chmury, które darzą ziemię łagodnym deszczem na rozrost roślinności i dojrzewanie owoców, tak Bóg udzieli ludowi wiernemu rosy swej łaski zarazem z darami mądrości i świętości, że lud jakby odmieniony będzie wiódł żywot sprawiedliwy i uczciwy [...].
Nasze uświetnienie, gloria nasza jest bliska. Ci, którzy nas odtrącali, zostaną wyniszczeni. Liczne zastępy pogan przyłączą się do chrześcijan przywabione blaskiem uczciwego życia i obfitości bogactwa. Zaledwie ochrzczeni, będą głosić chrześcijaństwo jak za czasów pierwszych Apostołów".
W tekstach świętej Hildegardy nie brakuje także fragmentów opisujących tryumf Kościoła. Czasy świetności chrześcijaństwa zgodnie z przepowiednią mają nastąpić po okresie ogromnego cierpienia duchowieństwa i wszystkich wiernych. Święta Hildegarda opisuje tę przyszłość takimi oto słowami...
"Wtedy zło osłabnie, będzie przez pewien czas powalone na ziemi leżało, ale wkrótce już będzie usiłowało się podnieść. Jednakże i Sprawiedliwość będzie niezłomnie silnie utwierdzona. Ludzie tego czasu powrócą do starych zwyczajów i karności starych praw ojców zacności i uczciwości, których silnie się trzymali i przestrzegali, tak jak to czynili ich przodkowie. Również każdy król każdy biskup czy ktokolwiek inny jakąkolwiek godność kościelną piastujący, widząc, jak inni żyją w sprawiedliwości, zacnie i uczciwie będzie starał się ich naśladować. Za ich przykładem pójdzie każdy naród dążący do poprawy, aby stać się lepszym i w dobrem postępować [...].
W owych dniach będzie wiele przepowiedni i wielu mędrców w całej pełni jasności umysłu. Ich synowie i córki będą prorokowali, jak o tym już przed wiekami obwieszczone było. I wszystko to będzie się działo w tak czystej prawdzie, że i duchy powietrza nie będą zdolne wywrzeć na nich swej złości bądź urągowiska. Będą oni w tym samym duchu prorokowali, w jakim starzy prorocy niegdyś tajemnice Boże obwieszczali i na sposób nauki Apostołów ich nauka przewyższać będzie wszelkie pojęcia ludzkie".</field>
  </doc>
  <doc>
    <field name="id">218</field>
    <field name="title">szukajac-wielkiego-labiryntu</field>
    <field name="datawydarzenia">roku 2012, 21 grudnia, 2012 r, 2012r, 2007 r</field>
    <field name="miejsce">w Kairze, w Egipcie, w Hiszpanii, w południowej Hiszpanii, w Wasz, na Marsie, w Gizie, w Sierra Nevada</field>
    <field name="description">Labirynt został opisany przez wielu starożytnych historyków. Z ich zapisów wiemy, że zapisane są na nim miliony hieroglifów, na których została zawarta cała historia Egiptu od czasu Wielkiego Potopu i ludzi, którzy ocaleli. Wiedza starożytnych dostarczyłaby dowodów i pomogłaby nam zrozumieć, co się stało 12 tys. lat temu i, co ważniejsze, co się zdarzy pod koniec tego roku.
Z Louisem de Cordier, współpracującym z Patrickiem Gerylem przy budowie schronów na wypadek apokalipsy rozmawia Michał Dukiel.
Od czego rozpoczęło się Twoje zainteresowanie tematem roku 2012?
Zaczęło się to od przeczytania książek Grahama Hancocka, Anthony'ego West, Roberta Bauvala (...) i wielu innych. Patrick Geryl połączył to wszystko w całość i stworzył ostateczny wniosek. Męczyło mnie to bardzo długo, aż wreszcie stworzyłem zespół, który zajął się poszukiwaniem Wielkiego Labiryntu, który ma olbrzymie znaczenie dla naszego przetrwania. Dowody, które udało nam się zdobyć w ostatnich latach wystarczyły, żeby podjąć decyzję o stworzeniu własnego projektu ocalenia przed nadchodzącymi zmianami.
Jaki związek ma Wielki Labirynt ze sprawą roku 2012?
Labirynt został opisany przez wielu bardzo ważnych starożytnych historyków, takich jak Herodot. Z ich zapisów wiemy, że zapisane są na nim miliony hieroglifów, na których została zawarta cała historia Egiptu od czasu Wielkiego Potopu i ludzi, którzy ocaleli. Wiedza starożytnych dostarczyłaby dowodów i pomogłaby nam zrozumieć, co się stało 12 tys. lat temu i, co ważniejsze, co się zdarzy pod koniec tego roku.
Czy udało Wam się coś osiągnąć w zakresie jego poszukiwań?
Byliśmy w stanie ustalić istnienie setek pomieszczeń pod ziemią, których ściany miały grubość około trzech metrów, które to pomieszczenia znajdują się pod czymś w rodzaju gigantycznego dachu (244 na 300 metrów). Dziekan wydziału Archeologii Uniwersytetu w Kairze uznał to za najważniejsze odkrycie archeologiczne w historii Egiptu. Obecnie wszelkie prace poszukiwawcze zostały wstrzymane, dzieje się tak od czasu słynnej rewolucji w Egipcie.
Patrick w swoich książkach pisał, że najbezpieczniejszym miejscem podczas nadchodzodzących kataklizmów będzie Afryka. Dlaczego więc działacie w Hiszpanii?
Góry w południowej Hiszpanii mają również bardzo bezpieczne położenie ochraniające nas przed możliwymi katastrofami. Brak elektrowni jądrowych, wysokie góry, bezpieczna odległość od biegunów, miejsce na odludziu itd. dają nam pewność, że jest to miejsce, odporne na skutki nadchodzących wydarzeń.
Poza tworzeniem społeczności przetrwania zajmujesz się również budową biblioteki SOL, która przechowuje dotychczasowy dorobek ludzkości w zakresie kultury w postaci książek, map, dokumentów. Jakim celom ma służyć ta biblioteka?
Projekt ma na celu ochronę ważnych aspektów światowej kultury i literatury przed możliwymi katastrofami spowodowanymi przez człowieka i zachowanie ich w bezpiecznym, odpornym na tego rodzaju działania miejscu. Gdy to nastąpi, będziemy przygotowani do udostępniania zachowanej wiedzy przyszłym pokoleniom.
Jak duża liczba osób jest zaangażowana w Wasz projekt przetrwania?
Jest to kilkaset osób z różnych krajów.
Jakie kryteria powinna spełniać osoba, która chce się zaangażować w wasz projekt?
Nie ma żadnych kryteriów! Raz na zawsze trzeba to powiedzieć: nie ma żadnych kryteriów, które trzeba spełnić, aby móc angażować się w nasz projekt przetrwania. Wielu ludzi uważa, że jeśli nie ma pieniędzy, to nie może przetrwać nadchodzących kataklizmów. To bzdura. Są tutaj zarówno ludzie bogaci, jak i biedni. Potrzebujemy osób zmotywowanych do działania i wsparcia projektu tutaj na miejscu. Pieniądze są ważne, bo potrzebujemy materiałów, ale nie są one niezbędne, żeby przetrwać.
Jaki jest Twój stosunek do istnienia obych cywilizacji? Jak myślisz, czy może dojść do oficjalnego kontaktu 21 grudnia 2012 roku?
Kiedy byłem mały byłem świadkiem manifestacji obiektu UFO. Ta technologia moim zdaniem nie mogła pochodzić od człowieka. Z wielkim zdziwieniem badałem liczne kręgi zbożowe i czytałem oświadczenia emerytowanych wojskowych generałów na temat istnienia życia pozaziemskiego. Studiowałem również zagadkę Cydonii na Marsie i jego niezwykłego powiązania z kompleksem w Gizie.
Czy dojdzie do oficjalnego kontaktu?
Być może ich prawo zabrania kontaktu z nami. Jednak nie będzie przesadą, jeśli powiem, że obcy wpływają na naszą rzeczywistość, chroniąc naszą planetę. Choćby poprzez uniemożliwienie nam używania pocisków nuklearnych. Być może wiele razy ich interwencja uchroniła nas przez całkowitym upadkiem i zniszczeniem Ziemi. Mam tylko nadzieję, że jeśli dojdzie do przebiegunowania, to pomogą nam w usunięciu zniszczeń i utrzymaniu ciągłości rodzaju ludzkiego.
Louis, jesteś przekonany, że czeka nas koniec cywilizacji, jaką znamy?
Zdecydowanie tak. Nie jestem jednak przekonany, że wydarzy się to dokładnie 21 grudnia 2012 roku. Ludzkość osiągnęła taki stopień rozwoju cywilizacji, którego nie może utrzymać. Mam na myśli zanieczyszczenie środowiska i wyczerpywanie się zasobów naturalnych, przeludnienie, zmiany klimatu oraz wojny. Spodziewam się, że w najbliższych latach nastąpi całkowity społeczny upadek, a nawet całkowite wymarcie rodzaju ludzkiego. Jestem również bardzo świadomy możliwości wystąpienia w najbliższych miesiącach hiperaktywności słonecznej lub nawet przesunięcia biegunów Ziemi, którego konsekwencje z pewnością dotkną naszą cywilizacje.
Z tego, co mówisz wynika, że bardziej obawiasz się katastrof wywołanych działalnością człowieka niż tych, które może zesłać na nas natura. Rok 2012 nie jest jedynym powodem, dla którego budujecie sieć przetrwania?
Nie boimy się żadnej katastrofy. Strach nie jest najlepszym czynnikiem, który motywuje do działania. Rzeczywiście 21.12.2012r. nie jest jedynym powodem, przez który realizujemy ten projekt. Obserwujemy wydarzenia, które dzieją się na świecie. Kryzys gospodarczy, zagrożenie wojną z użyciem ładunków jądrowych, wyczerpywanie się surowców takich jak ropa naftowa to jest dla nas sygnał, że trzeba działać i przygotowywać się do całkowitego upadku społeczeństwa. NASA uważa, że w każdej chwili może nastąpić rozbłysk słoneczny, który zniszczy wszystkie sieci elektromagnetyczne na świecie. Dlatego wszyscy nieustannie pracujemy tutaj - w Sierra Nevada w Hiszpanii.
W jaki sposób będzie funkcjonowała społeczność, którą tworzycie? Jakie działania macie zamiar podjąć po "apokalipsie"?
Większość osób, które używają słowa "apokalipsa" nie rozumie jego znaczenia. Nie wiemy do końca, co się wydarzy, bo jest wiele możliwości, które wcześniej wymieniłem. Jednak niezależnie od przyczyny upadku cywilizacji sprowadza się to do jednego - ginie 99% populacji w ciągu pierwszych 9 miesięcy po katastrofie. Ci, którzy przeżyją, będą musieli stawić czoła olbrzymim zanieczyszczeniom. Będzie jeszcze gorzej, choroby, chemikalia, promieniowanie itd. Będziemy musieli się z tym zamierzyć. Chciałbym, żebyśmy stworzyli społeczeństwo oparte na miłości i wiary w dobro człowieka.
Od autora wywiadu:
Louis de Cordier jest artystą, architektem, naukowcem i archeologiem. Jego projekty i działalność związane są z naturą człowieka i przebudzeniem globalnej świadomości oraz poszukiwaniem zaginionych cywilizacji. Zajmuje się także koordynacją i prowadzeniem wypraw Mataha Expedition.
Od 2007 roku współpracuje z Patrickiem Gerylem. Obecnie mieszka w górach Sierra Nevada w południowej Hiszpanii, gdzie we współpracy z Patrickiem Gerylem oraz innymi osobami buduje sieć schronów pozwalających na przetrwanie nadchodzących zmian roku 2012.</field>
  </doc>
  <doc>
    <field name="id">219</field>
    <field name="title">tajemnica-objawien-w-medjugorie</field>
    <field name="datawydarzenia">24 czerwca, 1981 r, 15 grudnia, 1983 r, 25 czerwca, 1991 r, w 1991, 25 lipca, 25 lutego, 1994 r</field>
    <field name="miejsce">w Medjugorie, w Boskiej, w Fatimie, na Bałkanach, w Kosowie</field>
    <field name="description">Wszystko zaczęło się 24 czerwca 1981 roku, kiedy to szóstce dzieci ukazała się postać, którą te uznały za Matkę Boską. Słowa, które wypowiedziała do dziś budzą emocje i wciąż próbuje się je interpretować w inny sposób. I choć miejsce rzekomych objawień chętnie odwiedzają pielgrzymi, Watykan do dziś nie uznał zdarzeń za oficjalne.
Wyjątkowość objawień w Medjugorie wiąże się z faktem, że żyjemy w dramatycznym momencie dziejów, jakiego dotąd nie znała historia ludzkości. Po raz pierwszy ludzkość ma możliwość zniszczenia samej siebie, i to nie tylko śmiercionośną potęgą broni, ale także przez naukę i technikę, która chce opanować i kontrolować życie człowieka. Oczywiście, wojny były zawsze, ale po raz pierwszy decyzje człowieka mogą wyeliminować wszelką perspektywę przyszłego życia.
Dlatego istnieje głęboki związek między tą rzeczywistością a koniecznością nawrócenia: jeżeli człowiek podąża tą drogą i nie nawraca się, ulegając zwodzeniom i oszustwom szatana, który doprowadza go do chęci bycia bogiem w miejsce prawdziwego, jedynego Boga, wtedy zmierza wprost ku samozagładzie. Oto sedno problemu. Matka Boża ostrzega nas: "Jesteście zgubieni", gdyż wkraczamy na błędną drogę, która w nadchodzącym czasie dziesięciu tajemnic przyniosłaby jedynie zagładę świata i ludzkości. Matka Boża jest tutaj i wzywa nas do nawrócenia. Przygotowuje nas do odparcia tego wielkiego diabelskiego ataku, abyśmy mogli uniknąć upadku do piekieł i budować nowy świat pokoju, którego nadejście Maryja nam zwiastuje.
To zdecydowane wezwanie do nawrócenia, tak bardzo charakterystyczne dla Medjugorie, doskonale wpisuje się w ewangeliczną tradycję. Pamiętamy słowa Jezusa: "Jeżeli się nie nawrócicie, wszyscy podobnie zginiecie" (Łk 13, 3). To pozwala nam zrozumieć, w jaki sposób zrealizowanie się tajemnic związane jest z rezultatem wezwania do nawrócenia, to znaczy z naszą odpowiedzią, co zawsze podkreśla Królowa Pokoju:
"Ci, którzy głoszą katastroficzne przepowiednie, są fałszywymi prorokami. Oni mówią: ‘W tym roku, tego dnia, nastąpi katastrofa’. Ja zawsze mówiłam, że kara nadejdzie, gdy świat się nie nawróci. Dlatego wszystkich wzywam do nawrócenia. Wszystko zależy od waszego nawrócenia" (orędzie z 15 grudnia 1983 roku). Właśnie do tego przesłania trzeba się odwoływać. Zamiast bawić się w hipotezy o godzinie lub dniu, w którym to wszystko ma się wydarzyć, powinniśmy skupić się na potrzebie naszego wewnętrznego nawrócenia. Powróćmy do ewangelicznego upomnienia Jezusa: "Jeżeli się nie nawrócicie, wszyscy podobnie zginiecie".
To jest klucz do teologicznej interpretacji historii, według której człowiek wraz z Bogiem realizuje nadzwyczajny plan, którego wypełnieniem się jest nasze uczestnictwo w Boskiej naturze, nasze wyniesienie do wiecznej chwały, nastanie nowych niebios i nowej ziemi. Ten plan realizuje się w sposób nieunikniony, ponieważ Bóg stał się człowiekiem i w ten sposób odkupił i zbawił świat. Nie zapominajmy o ostatnim objawieniu w Fatimie, gdzie Matka Boża ukazała się z Dzieciątkiem Jezus, które błogosławiło świat. Tak więc świat jest ocalony. Ale w tym samym czasie działa w świecie Tajemnica Nieprawości, która stara się zniszczyć dzieło stworzenia i Odkupienia. Zatem do tego, aby zaistniało nowe niebo i nowa ziemia, potrzebna jest nasza współpraca. Chciałbym podkreślić, że nie ma wątpliwości co do ostatecznego rezultatu. Matka Boża powiedziała: "Dziękuję, że odpowiedzieliście na moje wezwanie", dlatego możemy mieć ufność, że czas dziesięciu tajemnic jest czasem zbawienia i że wszelkie próby koniec końców doprowadzą do zwycięstwa.
Przez wszystkie te lata Matka Boża zdołała wzbudzić ruch odnowy i nawrócenia, który będzie miał ogromny wpływ na to, w jaki sposób będzie się realizowało dziesięć tajemnic z Medjugorie. To, o czym mówią tajemnice, nieodzownie nastąpi - mówi widząca Mirjana - wszystko dla naszego dobra, ale sposób i intensywność urzeczywistnienia się tajemnic będą zależały od naszej odpowiedzi. Oto dlaczego tak zdecydowane jest wezwanie Matki Bożej do nawrócenia. Okazuje się, że tak wiele przyszłych wydarzeń zależy od naszej odpowiedzi. Co się tego tyczy, chciałbym przedstawić moje spostrzeżenia dotyczące wojny w byłej Jugosławii.
Ten straszliwy konflikt w ciągu czterech lat przyniósł około pół miliona ofiar. Matka Boża wiedziała, że ta wojna nadejdzie, dlatego ukazała się w Medjugorie dokładnie dziesięć lat przed jej wybuchem, który nastąpił 25 czerwca 1991 roku. Planem szatana było, żeby na Bałkanach powtórzyło się to, co miało miejsce w przypadku pierwszej wojny światowej. Chodziło o iskrę, od której świat zapłonąłby w globalnym konflikcie. Tym razem jednak nie byłoby możliwości ratunku, gdyż sytuacja międzynarodowa była niezwykle napięta. Nie zapominajmy, że w 1991 roku miał miejsce upadek Związku Radzieckiego. W owym czasie rzeczywiście blisko było do wybuchu trzeciej wojny światowej. Pomyślmy choćby o fakcie, że podczas wojny w Kosowie miał miejsce wyścig między Rosjanami, Anglikami i Amerykanami, aby jak najszybciej dotrzeć do Pristiny. Gdy tylko dowódca angielski przybył w pobliże miasta, pozwolił, aby jako pierwsi weszli do niego Rosjanie, unikając w ten sposób starcia, które mogłoby okazać się fatalne w skutkach. Dlatego potem oświadczył gazetom: "Nie mogłem pozwolić na to, aby Pristina stała się przyczyną wybuchu trzeciej wojny światowej". Rosjanie absolutnie nie chcieli wtedy opuścić Bałkanów.
Kiedy rozpoczęła się wojna, pamiętam to bardzo dobrze, nikt się jej nie spodziewał. Był wieczór, 25 czerwca. Akurat jadłem pizzę z siostrą Josipą i Vicką, gdy nagle zaczęły grzmieć działa, nikt jednak nie zdawał sobie sprawy z tego, co się działo. Ale dobrze wiedziała to Matka Boża, która wkrótce potem powiedziała: "(…)W tym czasie pokój jest w szczególny sposób zagrożony i ja proszę was, abyście odnowili post i modlitwę w waszych rodzinach. Drogie dzieci, pragnę, żebyście zrozumieli powagę sytuacji i to, że wiele z tego, co się stanie, zależy od waszej modlitwy (…)" (orędzie z 25 lipca 1991 roku).
Jeżeli ponownie przeczytamy orędzia z okresu wojny, to zrozumiemy, że Matka Boża uprzedzała ludzkość, aby powstrzymać konsekwencje konfliktu, który mógłby doprowadzić świat do samozagłady. Odnosząc się do konkretnej historycznej chwili i wydarzeń, Matka Boża stwierdzała, że wiele zależy od wewnętrznej odpowiedzi naszych serc: "Drogie dzieci, dzisiaj dziękuję wam za wasze modlitwy. Wszyscy wspomagaliście mnie, aby ta wojna skończyła się możliwie jak najszybciej (…)" (orędzie z 25 lutego 1994 roku). Mówię o tym wszystkim, aby ukazać, jak wszystkie niszczycielskie skutki szatańskiego planu, a więc także wydarzenia, które opisują proroctwa zawarte w dziesięciu tajemnicach, mogą być powstrzymane mocą modlitwy. Dlatego można powiedzieć, że jest prawdą, iż zapowiedzi tajemnic nieodzownie się wypełnią, ale jeżeli chodzi o nasilenie tych wydarzeń, długość ich trwania oraz skutki, to wszystko zależy od nas.</field>
  </doc>
  <doc>
    <field name="id">220</field>
    <field name="title">tajemnice-fatimskie</field>
    <field name="datawydarzenia">1917 r, 25 stycznia, 1938 r, w 2005, 26 czerwca, 2000 r, 13 maja, 1981 r</field>
    <field name="miejsce"></field>
    <field name="description">Fatima to bezsprzecznie dzisiejsza "Mekka" wszystkich chrześcijan. Wszystko zaczęło się latem 1917 roku, kiedy to na świecie szalała wojna. Wtedy właśnie trójka pobożnych dzieci doznała objawienia: Matka Boska Fatimska przekazała im przepowiednie dla świata. Co tak naprawdę się wtedy wydarzyło?
Pierwsza tajemnica była zapowiedzią wybuchu drugiej wojny światowej. W drugiej Maryja przepowiedziała wystąpienie głodu na rozległych obszarach świata, prześladowanie Kościoła i wreszcie znieważenie papieża.
Wszystkie te zdarzenia poprzedzić miały nieznane światła na niebie. Tak też się stało. W nocy z 24 na 25 stycznia 1938 roku w wielu krajach Europy, części Kanady i Ameryki Północnej widziano niezwykłej jasności zorzę polarną. Według przepowiedni zjawisko to ostrzegło świat przed nową wojną.
Dzieciom, które ujrzały Matkę Boską, oprócz objawienia dla świata dane było również poznać proroctwo swojej śmierci. Dokładnie tak, jak rzekomo powiedziała Matka Boska - Franciszek i Hiacynta zmarli niebawem na zapalenie płuc, a Łucja, której przepowiedziane było długie życie, odeszła dopiero w 2005 roku.
Jednak najbardziej kontrowersyjną spośród tajemnic jest ostatnia, trzecia. Wielu kwestionowało jej istnienie, aż do momentu, kiedy 26 czerwca 2000 roku papież Jan Paweł II ujawnił oficjalnie jej część. Mowa tu o białym kapłanie padającym od kuli z broni palnej, co część osób odnosi do zamachu na papieża Polaka z 13 maja 1981 roku. Sam Ojciec Święty zresztą był przekonany, że swoje ocalenie zawdzięcza właśnie Maryi.
Współcześnie stygmatyk, Giorgio Biogiovanni, głosi kolejną, dość nietuzinkową wersję Trzeciego Objawienia, które rzekomo przekazała mu sama Matka Boska. Mężczyzna twierdzi, że ma ona ścisły związek z UFO, którego, nota bene, jest pasjonatem. Jego wypowiedzi wprowadzają zupełnie nowy, można nawet powiedzieć kosmiczny kontekst wydarzeń.
Najważniejsze jest jednak to, że nie neguje on słów papieża, a jedynie dodaje do nich inne, dotychczas nieokreślone wizje. Istotne wydaje się tu być ostrzeżenie przed trzecią wojną światową. Okazuje się jednak, że ludzie mogą jej uniknąć, jeśli tylko opamiętają się na czas i zmienią swoje postępowanie. Kolejne są kataklizmy. Nie jest powiedziane, jakiego rodzaju katastrof możemy się spodziewać. Czy będą to więc asteroidy, trzęsienia Ziemi, a może coś zupełnie innego? Wiemy jedynie, że mają wydarzyć się w naszych czasach. Watykan zupełnie odcina się od Biogiovanniego i miejmy nadzieję, że słusznie. W przeciwnym wypadku już niedługo świat pogrąży się w prawdziwej rozpaczy.</field>
  </doc>
  <doc>
    <field name="id">221</field>
    <field name="title">tajemnicze-smierci-w-tatrach</field>
    <field name="datawydarzenia">w 1981, 23 sierpnia, 1925 r, 3 sierpnia, roku 1909, 1921 r, 1909 r, w 1928, 1928 r, 1981 r</field>
    <field name="miejsce">w Tatry, na Lodowej Przełęczy, na Łysą Polanę, w Tatrach, na Rysy, na Rysach, na Giewoncie, na Giewont, w Dolinie Kościeliskiej</field>
    <field name="description">Magia gór każdego roku ściąga w Tatry tysiące turystów. Niektórzy pozostają w nich na zawsze. Przeszłość kryje sporo takich przypadków. Ciał wielu ludzi pochłoniętych przez góry nigdy nie odnaleziono. Szczątki innych w zagadkowy sposób pojawiały się tam, gdzie ich wcześniej intensywnie szukano. Tragedią, która wzbudziła najwięcej emocji była sprawa Kaszniców, kiedy w jednej chwili w niewyjaśnionych okolicznościach na Lodowej Przełęczy zmarli dwaj mężczyźni w sile wieku i dziecko…
Popularność wycieczek górskich na ziemiach polskich zaczęła rosnąć w drugiej połowie XIX w., obejmując jako pierwsze Tatry, które stały się miejscem modnym wśród galicyjskiej inteligencji. W latach 70. pobudowano pierwsze schroniska, a w następnej dekadzie popularne stało się taternictwo zimowe. Był to okres świetności słynnych przewodników, takich jak Klimek Bachleda.
Ruch w górach sprawił, że coraz częściej dochodziło do wypadków. Niektóre, jak przypadek Karola Kozaka, sędziego Kasznicy czy zagadkowe zniknięcie pary młodych ludzi w 1981 r., do dziś otacza mgła tajemnicy…
Śmierć Kaszniców
O tej enigmatycznej sprawie pisała nawet zachodnia prasa. Londyński "The Observer" w wydaniu z 23 sierpnia 1925 r. wspominał: "O tajemniczej tragedii donosi się z polskich Tatr, z okolic Zakopanego - znanego ośrodka wypoczynkowego. Grupa, w skład której wchodził pan Kasznica - sędzia Sądu Najwyższego, jego żona, 12-letni syn oraz student Uniwersytetu Jagiellońskiego, wyruszyła w pogodny dzień na krótką wyprawę w pobliskie góry. Dwa dni później troje z nich znaleziono martwych…".
Zagadka tego, co stało się z 46-letnim Kazimierzem Kasznicą, jego synem i 21-letnim Ryszardem Wasserbergerem znana była żonie sędziego, która przy ich zwłokach przesiedziała prawie dwa dni.
3 sierpnia cała grupa wyruszyła z Pięciu Stawów Spiskich na Łysą Polanę. Szli w towarzystwie czterech poznanych wcześniej taterników, z których trzech - z powodu załamania pogody i silnego wiatru - wyprzedziło ich. Został z nimi tylko doświadczony Wasserberger. Ok. 5. po południu z sędzią Kasznicą zaczęło dziać się coś niedobrego. Po chwili to samo skrajne wyczerpanie dotknęło jego syna i drugiego mężczyznę.
"Pani Kasznicowa twierdziła, że wszyscy czuli się dobrze, a potem naszła ich duszność. […] Jeden po drugim padali nieprzytomni" - donosił "Observer". Zofia Kasznica - nieodczuwająca dziwnej fatygi - dała Wasserbergerowi i synowi "na wzmocnienie" porcję czekolady i łyk koniaku. Alkohol wlała też do ust ledwo przytomnemu mężowi, który chwilę potem wyzionął ducha. 21-letni student, majacząc chciał wstać, ale przewrócił się i umarł. Nie żył też 12-latek.
Kasznicowa 37 godzin później zeszła na Łysą Polanę i zaalarmowała TOPR, a ratownicy zaczęli znosić ciała do Zakopanego. Sekcja zwłok ofiar gór wykazała obrzęk płuc. W prasie od razu pojawiły się przypuszczenia, że było to morderstwo - dzieło trucicielki Zofii, która poczęstowała wszystkich koniakiem, którego - jak przyznała - sama nie piła.
Kobiecie niczego jednak nie udowodniono (uznano, że ofiary zmarły przed wypiciem alkoholu) i mimo że opinia publiczna domagała się wyjaśnień, śledztwo utknęło w martwym punkcie. Dlaczego zatem dwóch zdrowych mężczyzn i nastolatek padli martwi jak na komendę?
Sprawa Kozaka
Wiele przypadków ludzi, którzy przepadli w Tatrach bez śladu opisał w książce "W stronę Pysznej" (1976) Stanisław Zieliński. Jak się okazało, w dziwne incydenty obfitowały pierwsze dekady XX w. Szczególnie ciekawe były sprawy zaginionych turystów, których szczątki odnajdywano potem w miejscach uprzednio starannie przeczesanych przez powstały w roku 1909 TOPR.
Do tego typu przypadków zaliczało się - uznawane za szczególnie tajemnicze - zaginięcie praskiego radcy, Karola Kozaka, do którego doszło w sierpniu 1921 r. w drodze na Rysy. Idąc w towarzystwie swoich dzieci i przyjaciela odłączył się na chwilę od grupy, dając im do zrozumienia, że potrzebuje "chwili prywatności".
Czekano na niego jakiś czas, ale kiedy nie odpowiadał na wołanie, bliscy postanowili go poszukać, odkrywając z przerażeniem, że starszy pan dosłownie zniknął!
Jego poszukiwania miały bardzo szeroki zasięg: "Trzy dni szukali Kozaka przewodnicy spiscy w dolnych piętrach Doliny Mięguszowieckiej i okolicy Popradzkiego stawu. Po bezskutecznych poszukiwaniach zawiadomiono polskie Pogotowie. Istniała możliwość, że Kozak dotarł na Rysy i odnajdzie się po drugiej stronie Tatr. […] Szukano w górnych piętrach Doliny Mięguszowieckiej, sprawdzono przejścia do Morskiego Oka i Hlińskiej Doliny. Po noclegu w kolebie Mięguszowieckiej trzy oddziały Pogotowia przetrząsały Dolinę Koprową" - wspominał Zieliński.
Sprawa wyglądała beznadziejnie i poszukiwań wkrótce zaniechano, ale jesienią następnego roku górale poszukujący w lesie korzenia litworu (stosowanego w ziołolecznictwie) natknęli się na szczątki Kozaka pod Wołowcem Mięguszowieckim - w miejscu kilkakrotnie sprawdzanym przez ratowników, którymi kierował wówczas legendarny taternik, Józef Oppenheim.
Szkielety, kapelusze i bilety
W 1909 r. przepadł w Tatrach 25-letni nauczyciel gimnazjum, Ernest Weiss. Raport z jego poszukiwań był pierwszym sprawozdaniem z akcji w historii TOPR. Weissa bezskutecznie szukali na Rysach i w okolicach ratownicy polscy i węgierscy.
Cztery lata później ratownik Henryk Bednarski znalazł kilkanaście metrów od ścieżki, którą tysiące ludzi wędrowało na szczyt, oparty o głaz szkielet, który miał przy sobie dokumenty Weissa. Wyglądało na to, że poszukująca go wtedy ekipa minęła go zaledwie o parę metrów…
W tym samym roku, kiedy zginął Karol Kozak, na ostatni spacer w góry wyszedł 17-letni Karol Kiciński. Po trzech dniach poszukiwań na Giewoncie znaleziono wystawiony na niego bilet. Przeczesanie góry nie przyniosło efektów.
Podobny los podzieliło wielu tatrzańskich turystów. Przykładowo, w 1928 r. po Jerzym Sokolewiczu, który poszedł na Giewont, znaleziono tylko kapelusz i laskę. Po innych, często anonimowych, zostawały kości albo plecaki.
Echa sprawy Kaszniców odezwały się w przypadku zaginięcia studenta, Romualda Dowgietowicza, który wraz ze swoją przyjaciółką, Lolą Hirsch, wyruszył ze schroniska nad Pięcioma Stawami Spiskimi na stronę polską. W połowie sierpnia 1928 r. jego ciało odnaleźli idący ścieżką turyści.
Po jego towarzyszce nie było śladu, choć według ratowników, miała jeszcze szanse na przeżycie. Na prośbę jej zrozpaczonej matki zorganizowano kilkudniowe poszukiwania, które nie dały żadnego rezultatu. Po Hirsch urwał się ślad, a lekarze uznali, że zgon Dowgietowicza nastąpił wskutek zawału lub… otrucia.
Rok później między skałami znaleziono należący do Loli plecak, ale niewiele to zmieniło w sprawie.
Justyna i Piotr znikają
Jedno z ostatnich tajemniczych zaginięć w Tatrach dotyczyło pary 20-latków, Justyny T. i Piotra G., którzy przepadli bez wieści w marcu 1981 r. gdzieś w Dolinie Kościeliskiej. Ponieważ poszukiwania okazały się bezskuteczne, o pomoc zwrócono się nawet do jasnowidzów (dwóch twierdziło, że młodych ludzi porwało UFO), ale w tej sprawie - tak jak w pozostałych - przeplatały się bardzo różne wątki. Zaangażowani w działalność opozycyjną młodzi ludzie mogli paść ofiarą służb, złapanych in flagranti kłusowników lub przemytników.
To wszystko tylko mały wycinek tragicznych tatrzańskich opowieści. Choć we wszystkich główną winę ponosi czynnik ludzki, nie da się zaprzeczyć, że wiele spraw jest pozbawionych wyjaśnienia. Prawdy o losach ludzi, których góry pochłonęły i przykryły, nie dowiemy się już nigdy. Pozostaje zatem wiele pytań bez odpowiedzi. Przykładowo, dlaczego na oczach Kasznicowej zmarło nagle troje zdrowych ludzi? Dlaczego tak trudno było znaleźć Kozaka no i gdzie przepadła Lola Hirsch?
Niedoświadczeni turyści nie zdają sobie zwykle sprawy, ile niebezpieczeństw niesie za sobą obcowanie z górską naturą. Ci, którzy przeceniają swoje umiejętności, słono za to płacą. A może w tych historiach jest jednak jakiś pierwiastek nieznanego?
Zieliński w swojej książce wspomniał, że góry nie tylko pochłaniają ofiary, ale też w najmniej oczekiwanych momentach zwracają ich szczątki: "Kiedyś w masywie Osterwy znaleziono zbielałe ludzkie kości. Obok leżała zmurszała portmonetka zawierająca polski bilon z datą ‘1925’. Zastanawiano się długo, przypomniano sobie wszystkich zaginionych i w rezultacie nie powiązano szkieletu z żadną z poszukiwanych osób…".
_______________________________
Cytaty pochodzą z:
S. Zieliński, W stronę Pysznej, Warszawa 1976.
C. Fort, Wild Talents, Nowy Jork 2006.</field>
  </doc>
  <doc>
    <field name="id">222</field>
    <field name="title">tajemnicze-smugi-na-niebie-chemtrails</field>
    <field name="datawydarzenia">w 1950, 1972 r, w 1986</field>
    <field name="miejsce">w Polsce</field>
    <field name="description">Niektórzy mieszkańcy terenów, nad którymi rozpylono tajemnicze smugi, zaczęli skarżyć się na dolegliwości układu oddechowego, duszności, bóle głowy a nawet wysypkę.
Już jako dzieci przyzwycziliśmy się do widoku smug kondensacyjnych pozostawianych przez lecące wysoko nad naszymi głowami samoloty odrzutowe. Zjawisko to powstaje poprzez skroplenie pary wodnej utrzymującej się w powietrzu w stanie przechłodzonym na wysokości kilku kilometrów nad ziemią. Dzięki aerozolowi jakim są spaliny, para wodna wytrąca się w postaci kropelek, po czym natychmiast zamarza. Nikogo ten widok nie dziwił, aż do końca ubiegłego stulecia, kiedy smugi pozostawiane przez “pewne” samoloty, odbiegały wyglądem od tych, do których zdążyliśmy się wszyscy przyzwyczaić.
Od pewnego czasu ludzie w wielu miejscach na świecie zaczęli obserwować na niebie dziwne, charakterystyczne, gęste białe smugi, które pozostawały w powietrzu przez wiele godzin. Nie były to jednak te same smugi kondensacyjne, które wszyscy znamy. W wielu przypadkach, tworzyły one na niebie wzór w kratkę lub dryfowały równolegle do siebie. Wyglądały one podobnie do zwykłych smug, lecz “wisiały” i “ciągnęły” się po niebie, tworząc formacje podobne do chmur cirrusów, ale najczęściej powstawały niżej niż zwykłe cirrusy. Poza tym zauważono również, że padające na nie światło słoneczne załamuje się podobnie jak w plamie ropy – następuje zjawisko refrakcji światła, mieniąc się wszystkimi kolorami tęczy.
„Nowe smugi” układają się w zauważalne wzory, najczęściej krzyżują się pod różnymi kątami, tworząc szachownice, zachodzą na siebie, przecinają się. Po pewnym czasie smugi zaczynają opadać i rozprzestrzeniać się, tworząc efekt zamglonego nieba. Co ciekawe, niektórzy mieszkańcy terenów, nad którymi rozpylono tajemnicze smugi, zaczęli skarżyć się na dolegliwości układu oddechowego, duszności, bóle głowy, a nawet wysypkę. Zostało potwierdzone, że osoby, które posiadają mocny układ immunologiczny odczuwają jedynie pewien dyskomfort przez okres 1-2 dni, natomiast organizmy w gorszej kondycji fizycznej doświadczają wyżej wymienionych symptomów.
Ponadto pewna grupa obserwatorów broni tezy świadczącej o destrukcyjnym działaniu oprysków tylko na pewne wyselekcjonowane grupy etniczne. Ma to zapewne związek z inną teorią spiskową dotyczącą depopulacji świata.
Chemtrials, czyli smugi chemiczne są już dziś zjawiskiem powszechnym i nikomu nie trzeba udowadniać ich istnienia. Na terenie USA, Kanady, Japonii, Australii, Rosji i wielu krajów europejskich, w tym również i w Polsce, odnotowano setki przypadków chemicznych oprysków dokonywanych przez niezidentyfikowane samoloty. Fotoamatorzy jak i profesjonali fotografowie zaczęli dostarczać wiele niezbitych dowodów na istnienie chemtrails w postaci zdjeć i filmów, które można obejrzeć w internecie. Powstają specjalne strony internetowe, opisujące to zjawisko. Coraz więcej ludzi na całym świecie zadaje sobie pytanie: czym są charakterystyczne smugi? Do czego służą? Kto je rozpyla? Kto nas spryskuje? Kto za tym stoi?
Wnikliwi obserwatorzy tego zjawiska twierdzą, że spryskiwania dokonywane są najczęściej z samolotów wojskowych, wchodzących również w skład układu NATO. Niepokojący jest fakt, że chemtrials pojawiają się głównie nad gęsto zaludnionymi terenami, bądź metropoliami i są rozpylane zarówno pod osłoną nocy, jak i w dzień. Zatem jaki jest cel tego procederu? Czy jesteśmy ofiarami jakiegoś zbiorowego eksperymentu?
Na próżno będzie nam szukać odpowiedzi na te pytania u oficjalnych władz. Rządy krajów, w których dokonuje się rozpylania chemtrials milczą na ten temat i ignorują wszelkie próby uzyskania racjonalnej odpowiedzi na pytania dotyczące tego programu, choć w pewnych okolicznościach udało się dotrzeć do osób, które mogą uchylić rąbka tajemnicy. Najczęściej oficjalnym stanowiskiem władz dla wścibskich osób szukających prawdy jest wytłumaczenie o prowadzeniu przez rząd programu zwalczającego skutki globalnego ocieplenia, modyfikacji pogody lub spryskiwania terenów w celu wyeliminowania zarazków lub wirusów.
Media skutecznie omijają ten temat. Prasa unika zamieszczania materiałów dotyczących chemtrials. Jedynym źródłem informacji pozostaje internet.
Badania przeprowadzone po rozpyleniu tajemniczych smug wykazały wysokie stężenie metali ciężkich i pierwiastków w powietrzu takich jak: aluminium, rtęć, bar, glin, chrom, ołów, krzem, nikiel, cynk oraz innych środków chemicznych i radioaktywnych. Ponadto opryski mogą zawierać wirusy, bakterie, substancje krystaliczne, węgiel. Nie trzeba być naukowcem, by zdać sobie sprawę z tego, jak negatywne skutki wywołują wspomniane chemikalia i metale ciężkie na organizm ludzki. Niezależni eksperci uważają, że rozpylone nad naszymi głowami aluminium może prowadzić do poważnych chorób, takich jak Alzheimer, Parkinson czy Lou Gehrig oraz powodować różne inne neurologiczne schorzenia u ludzi.
Glin - przy trwałej ekspozycji powoduje zaburzenia pamięci oraz procesów myślowych, wynikiem długotrwałej akumulacji jest również choroba Alzheimera.
Bar - silnie reaguje z wodą; powoduje zaburzenia równowagi wapniowej, wypierając wapń z jego związków i wiążąc się trwalej od niego – prowadzi to do ogólnego osłabienia organizmu, szczególnie układu odpornościowego i układu ruchu – mięśni i kości.
Nikiel - silny alergen, podrażnia układ odpornościowy do gwałtownej reakcji – ostatecznie prowadzi to do jego osłabienia i ciągłych stanów nadaktywności.
Ołów – powoduje ołowicę – szczególny przypadek zatrucia metalami ciężkimi; odkłada się głównie w kościach, m.in. wypierając wapń; podobnie, jak rtęć, wykazuje tendencję do tworzenia wysoce toksycznych związków, jego akumulacja prowadzi do wzrostu ilości poronień, urodzeń z ciężkimi defektami genetycznymi i obniżonym ilorazem inteligencji. To tylko niektóre przykłady destrukcyjnego działania rozpylanych substancji na organizm człowieka, zwierząt i cały ekosystem.
Istnieją udokumentowane fakty o przeprowadzanych przez armię USA eksperymentach na ludności cywilnej, począwszy od zakończenia drugiej wojny światowej. Na przykład w 1950 roku amerykański stawiacz min rozpylił nad zatoką w pobliżu San Francisco chmury bardzo rzadkich bakterii z rodziny “serratia”. W rezultacie tego “eksperymentu” 11 osób hospitalizowano, a jedna osoba zmarła. Ofiary tego incydentu zaskarżyły rząd, w rezultacie czego wyszło na jaw, że w latach 1950-1969 dokonano około 300 podobnych testów na terenie USA. Udało się nawet dotrzeć do informacji, że rozpylano zarazki w takich miejscach jak nowojorskie metro czy… Pentagon!
W 1972 r. rząd USA oficjalnie zaprzestał podobnych badań, jednak nieoficjalnie prace trwają nadal, tym razem stosuje się również zdobycze inżynierii genetycznej. I tak w 1986 roku filadelfijski Instytut Wistar, za pomocą genetycznie zmodyfikowanego wirusa wścieklizny, zaatakował argentyńskie bydło.
Ostatnią rewelacją było ujawnienie przez szwedzką działaczkę polityczną Penillę Hagberg, reprezentującą partię zielonych informacji, iż ponad wszelką wątpliwość można stwierdzić, że rozpylane smugi chemiczne stanowią bezpośrednie zagrożenie dla ludzi i zwierząt. Penilla Hagberg stała się pierwszym politykiem, który w tak zdecydowany sposób wypowiedział się na temat prawdziwego charakteru rozpylanych srodków chemicznych. Hagberg potwierdziła, że w jej przekonaniu za chemtrials stoją CIA oraz amerykańska Agencja Bezpieczeństwa Narodowego (NSA). Nietrudno się domyślić, że w tę sprawę zaangażowany jest również szwedzki rząd, który zezwala na opryskiwania ludności cywilnej. Idąc dalej możemy łatwo dojść do wniosku, że rządy wszystkich krajów, w których dokonuje się oprysków chemtrials, są również zaangażowane w ten program. Czy w takim razie jesteśmy świadkami ogólnoświatowego spisku wymierzonego przeciwko ludzkośći? A może służymy jako króliki doświadczalne na wielką skalę?
Sporego zamieszania dokonał również doradca prezydenta Stanów Zjednoczonych – John Holdren, który w czasie oficjalnego wystąpienia potwierdził poniekąd tę teorię spiskową. A dlaczego “poniekąd”? Holdren ze zrozumiałych powodów nie przyznał się do tego, że ludzie i zwierzęta są regularnie “podtruwani”, natomiast ujawnił, iż w ramach tzw. geoinżynierii prowadzone są opryski, w celu walki z globalnym ociepleniem. A zatem wysoko postawiony człowiek przyznał, że zjawisko chemtrials naprawdę istnieje, choć oficjalne stanowisko władz w tej sprawie budzi wiele wątpliwości.</field>
  </doc>
  <doc>
    <field name="id">223</field>
    <field name="title">tajne-testy-nad-polska</field>
    <field name="datawydarzenia">2010 r, 2012 r, 2008 r, 25 września, 2011 r, 2009 r, 15 sierpnia, 6 czerwca</field>
    <field name="miejsce">w Polsce, w Niemczech, w Baborowie, w Rzeszowie</field>
    <field name="description">Od kilku lat z różnych rejonów kraju napływają doniesienia o obserwacjach przedziwnych latających maszyn. Ogromne trójkąty, "bumerangi" i bezszelestnie poruszające się "spodki" skłaniają ufologów do zadania sobie pytania, czy czasami nad naszymi głowami nie są prowadzone testy tajnych pojazdów? Jedno jest pewne - cokolwiek się dzieje, nie jest to nic "normalnego".
W połowie września 2010 r., około 22:30, para z Łodzi przejeżdżająca "Gierkówką" w okolicach Wikłowa, zauważyła przelatujący nad drogą trójkątny pojazd, który pojawił się tuż przed ich samochodem. Był zupełnie płaski. Sięgał od jednej krawędzi jezdni do drugiej, a pod spodem posiadał trzy koliste skupiska świateł. Wyglądał jak zbudowany "z kostek". Świadkowie mieli okazję dobrze mu się przyjrzeć, gdyż przejechali tuż pod nim. Nim tajemnicza maszyna oddaliła się, nie czyniąc najmniejszego hałasu, zdążyli ją dostrzec także inni kierowcy. Co to było? Nie wiadomo, ale w ostatnich latach ufolodzy otrzymują coraz więcej podobnych zgłoszeń. Czy są to twory obcej technologii? A może raczej ktoś testuje na polskim niebie super zaawansowane pojazdy latające?
To nie są żarty
Słocina to wschodnia dzielnica Rzeszowa. We wrześniu 2012 r. doszło tam do spotkania z bardzo dziwnym obiektem. Jego świadkami były pani Anna (z zawodu nauczycielka) oraz jej córka. Kobiety nie mogły uwierzyć własnym oczom, kiedy w biały dzień, w odległości kilkudziesięciu metrów od nich, zawisł tajemniczy pojazd o kształcie "odwróconego talerza", o metalicznym lśniącym poszyciu: "To coś powoli, bez żadnego dźwięku przesuwało się. Potem wykonało nagły zwrot i po prostu zniknęło" - mówiła kobieta.
Według szacunków ufologów, w Polsce rocznie dochodzi do co najmniej kilkudziesięciu obserwacji niezidentyfikowanych obiektów. Niektóre sprawy to spore wyzwanie dla badaczy. UFO pojawia się znienacka i rzadko zostawia po sobie ślady. Świadkowie, wśród których są nauczyciele, biznesmeni, żołnierze a nawet policjanci, nie robią sobie żartów i najczęściej chcą dowiedzieć się, co widzieli.
Ale to nie takie proste. Między doniesieniami o "latających talerzach" trafiają się przypadki, które zmuszają ufologów do zadania sobie pytania, czy polskie niebo jest miejscem testów super zaawansowanych pojazdów. Jeden z nich mógł zobaczyć październikową nocą 2008 r. architekt z Sandomierza, który spostrzegł przecinający niebo z ogromną prędkością potężny obiekt w kształcie "bumerangu". Otaczało go coś, co według świadka było rodzajem kamuflażu: "Obiekt, pomimo że był otoczony wspomnianym ‘polem’ był znakomicie widoczny. Z tak bezchmurnym i przejrzystym niebem nieczęsto mamy do czynienia o tej porze roku" - relacjonował.
Coś z filmów science-fiction
- To na pewno nie żadne drony - mówi ufolog Arek Miazga. - Między bezzałogowymi pojazdami latającymi, a obiektami, o których donoszą świadkowie jest gigantyczna różnica. Owszem, wojsko czy policja używa małych maszyn, które mogą zmylić niektóre osoby. Sam widziałem amerykańskiego drona w Niemczech, ale takiego samolociku nikt nie weźmie za UFO. Mówimy o dużo większych, bardziej zaawansowanych i poruszających się w ciszy obiektach będących bez wątpienia czyimiś wytworami.
Jedno z najdziwniejszych spotkań z tego typu "maszyną" miało miejsce 25 września 2011 r. w Baborowie (opolskie). 18-letnią kobietę zbudziło nad ranem wpadające do pokoju jaskrawe światło: "Początkowo myślałam, że to księżyc, bo gdy świeci to nie mogę spać dobrze. Ale to nie przypominało światła księżyca - było niebieskie. Moje łóżko znajduje się tuż przy oknie. Patrzyłam dokładnie na ten dziwny obiekt i myślałam, że to samolot, ale ten się nie ruszał i był zbyt potężny. Wyglądało to dokładnie jak na filmach science-fiction. Trochę jak pojazd ze ‘Star Wars’!" - relacjonowała.
Przerażona zerwała się z łóżka i obudziła brata, który zdążył jeszcze zobaczyć, jak owo "coś" wiszące w pobliżu ich domu oddala się. UFO widoczne było jeszcze jakiś czas na horyzoncie i "wyrzucało" z siebie czerwone kule (obserwatorzy próbowali to sfotografować, ale dystans był za duży). Według słów kobiety, która jeszcze długo nie mogła dojść do siebie to, co zobaczyła po przebudzeniu przypominało masywny metalowy pojazd podobny kształtem do szachowego "pionka" i miało rozmiar autobusu.
Kilka miesięcy wcześniej mieszkaniec Poznania zauważył zawieszony na wieczornym niebie ciemny trójkąt: "Ten obiekt zaczął się przesuwać w moim kierunku i wyraźnie się powiększał. Miałem też dziwne wewnętrzne odczucie, że jestem obserwowany. Coś niesamowitego. Najlepsze jeszcze w tym wszystkim jest to, że jak ten obiekt znikł, to z Krzesin wystartowała para dyżurna na F16" - pisał świadek. Z kolei w sierpniu 2009 r. mieszkaniec Kowali Oleckich (warmińsko-mazurskie) widział lecący na wysokości kilkudziesięciu metrów wielki ciemny pojazd w kształcie litery "M", na którego ramionach rozmieszczone były blade światła.
Polski biegun UFO
Najwięcej relacji o UFO dociera z Podkarpacia. Arek Miazga - ufolog z Ropczyc, przez lata spotkał wiele osób, które przeżyły prawdziwe zetknięcie z nieznanym. W jego prywatnym "archiwum X" znajdują się również przypadki mogące świadczyć, że na naszym niebie pojawiają się supertajne cuda techniki. Przykładowo, wieczorem 15 sierpnia 2012 r. mieszkańcy Lutoryża k. Rzeszowa obserwowali ciemny prostokątny obiekt, który przelatywał jakiś kilometr nad ziemią, roztaczając wokół siebie dziwną "poświatę".
Z kolei 6 czerwca 2011 r. kobieta spacerująca z psem na terenie osiedla Baranówka w Rzeszowie dostrzegła poruszający się nad koronami drzew metaliczny "spłaszczony dysk", w którym odbijały się promienie zachodzącego słońca. Ponieważ stolica Podkarpacia znana jest jako centrum produkcji bezzałogowych pojazdów powietrznych, Arek Miazga często spotyka się z twierdzeniami, że to one porowokują doniesienia o UFO. Ale nic z tych rzeczy - tłumaczy. Ludzie opowiadają o obiektach, które mierzą kilka - kilkanaście metrów i poruszają się w absolutnej ciszy, wykonując manewry nieosiągalne z punktu widzenia współczesnej aerodynamiki.
- Dlaczego wojsko albo NATO miałyby przeprowadzać testy supertajnych pojazdów nad wielkimi miastami, naruszając zasady bezpieczeństwa? - pyta. - Obiekty te zdecydowanie odbiegają od znanych nam pojazdów latających. Nie twierdzę, że armia nie pracuje nad futurystycznymi projektami, ale ze względu na ich tajność testuje się je zapewne na poligonach lub obszarach pod kontrolą wojska, a nie nad dużymi skupiskami ludzi.
Czyje to zabawki?
W teorię, że obiekty UFO to zaawansowane prototypy wojskowych maszyn nie wierzy też ufolog Damian Trela. Dodaje, że jeśli gdzieś się je testuje, to raczej w USA, gdzie istnieją tajne bazy, takie jak Strefa 51, w których w ramach "czarnych projektów", z dala od wzroku obywateli, pracuje się nad zaawansowanymi technologiami militarnymi. Ale czy coś podobnego może latać również nad Polską?
- Byłbym raczej powściągliwy w sprawie szufladkowania UFO jako tajnych technologii - mówi pan Damian. - Testowanie ich nie może przebiegać na terenach cywilnych, a samą Polskę, jako kraj członkowski NATO, wykluczam z góry. Nie jesteśmy areną działań militarnych, nie strzelamy rakietami bez ostrzeżenia jak Korea Północna i nie testujemy nielegalnie broni jądrowej, więc nie spodziewałbym się tu przelotów takich maszyn. Oczywiście nie da się tego w stu procentach wykluczyć, ale jeśli coś takiego jest praktykowane, kanały powietrzne tych pojazdów muszą znajdować się na dużych pułapach. Możliwość zaobserwowania tajnego samolotu z ziemi wydaje się mało prawdopodobna - przyznaje.
Jak zatem wyjaśnić tę zagadkę? Wojsko Polskie sprawy spotkań z niezidentyfikowanymi obiektami nie komentuje, choć relacje świadków wskazują, że mogą one swobodnie poruszać się w naszej przestrzeni powietrznej. Niestety sprawa rodzi więcej pytań niż odpowiedzi. Najtrudniejsze dotyczy tego, czym są te obiekty i jakie mają zamiary. Ufolodzy zapewniają, że nie są to mrzonki, a relacje pochodzą od realnych, wiarygodnych ludzi. Zjawisko UFO jest równie prawdziwe, choć informacji o nim nie znajdziemy w mediach głównego nurtu.
__________________
Wspomniane przypadki obserwacji UFO pochodzą z bazy danych portalu infra.org.pl oraz archiwum Arkadiusza Miazgi.</field>
  </doc>
  <doc>
    <field name="id">224</field>
    <field name="title">tajny-komunikat-nasa-galaktyczny-zespol-zero-moze-zagrozic-naszej-planecie</field>
    <field name="datawydarzenia">2012 r, 2013 r</field>
    <field name="miejsce"></field>
    <field name="description">W tajnym komunikacie wydanym przez swoje laboratorium, NASA ostrzega przed gwałtownym i nieujawnianym publicznie przejściem naszej planety przez tzw. galaktyczny zespół zero. Co oznacza ten tajemniczy termin, z jakimi konsekwencjami i niebezpieczeństwami dla nas się wiąże?
1. Jesień i zima 2012/2013 to okres, kiedy Ziemia wraz z Układem Słonecznym najprawdopodobniej będzie przechodzić przez tzw. galaktyczny zespół zero.
2. Około godz. 10.00 rano czasu moskiewskiego, dnia 21.12.2012 r. naszą planetę w ciągu kilku minut mogą objąć całkowite ciemności i absolutna cisza (!). Brak światła, elektryczności, zatrzymanie połączeń komunikacyjnych, to tylko niektóre ostrzeżenia z amerykańskiego komunikatu.
3. Całemu zjawisku towarzyszyć mają trwające kilka dni "kosmiczne złudzenia", związane z eksplozją światła.
4. Zgodnie z komunikatem zaleca się przygotowanie zapasów żywności na ok. dwa miesiące od dnia "słonecznego porażenia". Należy zabezpieczyć dopływ bieżącej wody do domu, zasłonić okna i nie patrzeć w kierunku słońca.
5. Moment kulminacyjny "zero zespołu" może przypaść dopiero w lutym 2013 roku.
6. Wszystkie rządy świata mają świadomość zagrożenia "zespołem zero", ale z wiadomych przyczyn nie ujawniają publicznie tych informacji.
7. Sytuacja na świecie po przejściu przez "galaktyczną strefę zero" ma się wyraźnie odmienić. Ludzie zmienią swoją hierarchię wartości. W opracowanym komunikacie NASA pojawia się wyrażenie "nowa ludzkość"…
Czy Waszym zdaniem rządy i naukowcy ukrywają przed nami prawdę? Czy scenariusz, o którym pisali Majowie może naprawdę ziścić się już niebawem?
Źródło: orwellsky.blog.onet.pl</field>
  </doc>
  <doc>
    <field name="id">225</field>
    <field name="title">te-dziwne-obiekty-nie-sa-dzielem-kosmitow</field>
    <field name="datawydarzenia"></field>
    <field name="miejsce">na Antarktydzie</field>
    <field name="description">Odpowiedzialne za powstanie tajemniczych symetrycznych wybrzuszeń na powierzchni Ziemi są... gryzonie.
Kopce Mima odnaleźć można niemal na całym świecie (nie ma ich tylko na Antarktydzie), jednak najczęstszym miejscem ich występowania jest Ameryka Północna. Obiekty te mają od trzech do kilkudziesięciu metrów średnicy, a ich wysokość waha się między 30 centymetrami a nawet dwoma metrami. Występują w symetrycznych skupiskach o różnym stopniu zagęszczenia - od kilku do kilkudziesięciu kopców na hektar powierzchni.
Do tej pory kopce Mima budziły silne emocje - nikt nie wiedział, skąd właściwie się biorą. Teorii na temat ich powstawania wcale jednak nie brakowało. Wśród najpopularniejszych wymieniano między innymi te o przesuwaniu się lodowców, wpływie trzęsień ziemi czy skomplikowanych procesów geologicznych. Była jednak jeszcze jedna, bardzo popularna wersja wydarzeń - za powstanie kopców miała odpowiadać cywilizacja pozaziemska. Kosmici mogliby w ten sposób pozostawiać po sobie ślad lub jakiś ukryty przekaz dla Ziemian (tak jak podobno robią to za pośrednictwem piktogramów, czyli słynnych kręgów zbożowych).
Zwolennicy wszystkich powyższych teorii byli jednak w błędzie. Naukowcy odkryli, że kopce Mima powstają w wyniku działalności gryzoni. W przypadku Ameryki Północnej są to goffery. Badacze przypuszczają, że na innych kontynentach "winne" są na przykład krety.</field>
  </doc>
  <doc>
    <field name="id">226</field>
    <field name="title">tego-nie-wiesz-o-zdolnosciach-parapsychicznych</field>
    <field name="datawydarzenia"></field>
    <field name="miejsce">w Duszy</field>
    <field name="description">Przez lata zauważyłem, że niektóre pytania o zjawiska parapsychiczne cały czas powracają. Zdecydowanie zbyt często pytania te są wykpiwane jako naiwne lub wrogie, czy też jako oznaka ignorancji. Ja uważam, że są to pytania szczere, poważne i istotne, które zasługują na równie szczere i poważne odpowiedzi.
Czy kobiety posiadają większe predyspozycje parapsychiczne niż mężczyźni?
Nie. Kobiety mogą wydawać się bardziej parapsychicznie uzdolnione niż mężczyźni, ale ta pozorna różnica nie tyle zależy od płci, co od wpływów kulturowych i szkolenia. Kobiety w naszym społeczeństwie, tradycyjnie otrzymały większą swobodę w kierowaniu się uczuciami. Pojęcie "kobieca intuicja" oznacza naszą kulturową skłonność do przyznania, że kobiety mogą posiadać zdolności parapsychiczne. Z drugiej strony, mężczyźni, a także w dzisiejszych czasach, kobiety pracujące zawodowo, są coraz bardziej "oduczani" parapsychicznej wrażliwości. Nie zachęca się ich, by mówili otwarcie o intuicji, przeczuciach i podobnych wrażeniach parapsychicznych.
W społeczności biznesowej i na innych polach tradycyjnie zdominowanych przez mężczyzn, logika, rozsądek i analityczne wyjaśnienia są bardziej szanowane niż odczucia czy intuicyjne przeczucia. Choć wielu mężczyzn miewa przebłyski parapsychicznej intuicji, zwykle nie przedstawiają ich jako "przeczucie". Kobiety wchodzące do biznesu czy pracujące zawodowo, napotykają ten sam rodzaj parapsychicznego tłamszenia.
Kolejny czynnik sprawiający, że kobiety są bardziej otwarte na wrażliwość parapsychiczną, jest doświadczenie ciąży i macierzyństwa. Daje ono kobietom unikalną możliwość parapsychicznej więzi się z inną Duszą, z którą nie mogą się komunikować fizycznie. Stąd też, są bardziej świadome parapsychicznych częstotliwości. Ojcowie, którzy są mocno zaangażowani w wychowanie swoich dzieci, mogą skorzystać w ten sam sposób. Realistycznie patrząc, to matki są bliżej niemowlęcia, ponieważ nosiły je we własnym ciele. Jednak obydwie płcie mogą osiągnąć taki sam poziom parapsychicznych możliwości przy właściwym szkoleniu i mentalnej otwartości. (...)
Nie chcę wiedzieć o złych rzeczach, jakie się zdarzą. Dlaczego mam być parapsychologiem?
Jest to powszechna opinia, ale nie ma ona sensu. Jest ona oparta na strachu, a nie na logice. Przede wszystkim, ostrzeżenia o kłopotach, jakie pojawią się przed nami zawsze są pomocne. Przyszłość nie jest z góry ustalona. Jeśli otrzymasz ostrzeżenie na czas, każde wydarzenie można zmienić lub go uniknąć. Nawet jeśli jest zbyt późno na całkowitą zmianę działania, ostrzeżenie może ci pomóc przygotować się na nadchodzące trudności. Wypadki, jeśli nie można ich powstrzymać, mogą zostać zminimalizowane. Można uniknąć niepowodzeń biznesowych lub lepiej sobie z nimi poradzić. Jeśli "zła rzecz", jaką wyczuwasz to śmierć ukochanej osoby, ostrzeżenie może przynajmniej pomóc ci w tym, by czas, jaki pozostał ci z tą osobą był lepiej spędzony i wykorzystany. Największy żal wyrażany przez ludzi przeżywających śmierć bliskiej osoby to poczucie zawodu, że nie mogli w pełni wyrazić miłości i troski za jej życia.
Pamiętaj, że tylko niewielka część parapsychicznych zdolności obejmuje ostrzeżenia. ESP z równą łatwością stosuje się do wyczuwania pozytywnych możliwości. Nie myśl o parapsychicznych zdolnościach tylko jak o mechanizmie obronnym. Jest to także narzędzie do kreowania własnego przeznaczenia. (...)
Skąd mogę wiedzieć, że dane odczucie jest parapsychicznym ostrzeżeniem, a nie po prostu, moim własnym wewnętrznym lękiem?
Najlepszy sposób, by rozpoznać różnicę pomiędzy faktycznym ostrzegającym odczuciem parapsychicznym a własnym lękiem, to sprawdzenie dokładnej lokalizacji tego wrażenia. Sygnał parapsychicznego czucia zwykle doświadczany jest w rejonie splotu słonecznego, czyli brzucha. Powszechnie jest on nazywany "motylkami" w brzuchu lub uczuciem "ściśnięcia" w dołku. Lęk, który nie jest oparty na ostrzeżeniu parapsychicznym, zwykle będzie pobudzał reakcję fizjologiczną paniki lub paraliżu, powodowaną przez adrenalinę. Adrenalina przyspiesza bicie serca, skraca oddech i podnosi ciśnienie krwi. Ogólny efekt to uczucie ucisku i napięcia w górnej części klatki piersiowej, które różni się od uczucia "z trzewi". (...)
Dlaczego nie wszystkie przeczucia i odczucia intuicyjne się sprawdzają?
Parapsychiczna intuicja lub jakiekolwiek przeczucie, może tylko dostroić się do możliwości. Przyszłość nie jest sztywno ustalona. W rzeczywistości, istnieje wiele możliwych wersji przyszłości. Przeczucie jest sposobem parapsychicznego wyczuwania prawdopodobieństwa tego, że dane wydarzenie się pojawi. Twoje własne działania lub działania innych wynikające z tego przeczucia, wpłyną na to, co nastąpi. Większości małych problemów, co do których masz przeczucia, da się uniknąć, jeśli zastosujesz środki naprawcze. Przeczucia, które się sprawdzają, to zwykle przypadki, gdzie osoba posiadająca dar prekognicji nie była w stanie nic zmienić.
Widzimy tutaj główny powód, przez który proroctwo i przeczucie jest najtrudniej udowodnić naukowo ze wszystkich zjawisk parapsychicznych. Kto by chciał, wyłącznie po to, by usatysfakcjonować sceptyka, pozwolić na wydarzenie się tragedii, jeśli byłby w stanie jej zapobiec? Wołałbym raczej, abyś to ty dowiódł swoich parapsychicznych możliwości przed samym sobą przez unikanie problemów, a nie pozwalanie, by kwitły. A ty?
Czy wszyscy ludzie widzą ten sam rodzaj obrazów jasnowidzenia?
Nie! Jeśli masz wysoko rozwiniętą parapsychiczną intuicję, często będziesz widzieć "przebłyski" obrazów, ulotne obrazy, których możesz nie być w stanie długo przytrzymać na mentalnym ekranie. Jest to dla ciebie naturalne. Nie próbuj spowalniać obrazów. Jeśli będziesz wymuszać ich pozostanie, zablokujesz parapsychiczne widzenie i nic nie zobaczysz. Zamiast tego, szybko uchwyć obraz i zaufaj swoim wrażeniom. Jeśli chcesz potwierdzenia, łatwiej jest spowodować kolejny przebłysk tego samego obrazu, niż go przetrzymywać, gdy się pojawi po raz pierwszy.
Jeśli masz wysoko rozwinięte parapsychiczne czucie, obrazy jakie widzisz mogą być lekko rozmyte lub przygaszone (jak sztuka impresjonistyczna). Jest to dla ciebie naturalne. Aby były wyraźniejsze, użyj odczuć, jakie przynoszą ci te obrazy zamiast próbować wymusić ich ostrość.
Jeśli jesteś słuchowcem, twoje obrazy jasnowidzenia mogą wyglądać bardziej jak mentalne schematy czy wzory. Możesz lepiej rozumieć znaczenia tych obrazów, niż je widzieć. Nie rozpaczaj, jeśli nie zobaczysz takiego samego rodzaju panoramicznych obrazów jak niektórzy wizjonerzy.
Zaufaj, że sposób, w jaki rozumiesz swój wewnętrzny obraz jest dla ciebie właściwy. (...)
Jak działa déjà vu? Których zmysłów parapsychicznych dotyczy?
Déjà vu, po francusku "już widziany", jest pojęciem często stosowanym do różnych rodzajów doświadczeń ESP. Z parapsychicznego punktu widzenia oznacza to wrażenie, że byłeś już wcześniej w danym miejscu lub też, że już wcześniej widziałeś pewną sytuację lub osobę. Wrażenie to może przyjść przez każdy z czterech zmysłów parapsychicznych; może być to odczucie, wiedza, zrozumienie lub wizja jasnowidzenia.
Wyjaśnienie doznania déjà vu zależy od sytuacji. Czasami jest to wynik znajdowania się na obszarze, który posiada parapsychiczny wzór energetyczny podobny do znanego ci miejsca. Inne wyjaśnienie to takie, że podróżowałeś w Duszy lub zdalnie widziałeś daną lokalizację wcześniej, we śnie lub podświadomie. Ludzie z wysoko rozwiniętą parapsychiczną intuicją otrzymują profetyczne przeczucie co do okoliczności i ludzi, którzy mają się pojawić w ich życiu. Tak więc kiedy spotykają później tę sytuację lub osobę, doznają déjà vu. Kolejnym częstym wyjaśnieniem jest reinkarnacja, czyli przebywanie w danym miejscu lub z daną osobą w poprzednim życiu.
Jak ustalić, które z tych wyjaśnień jest prawidłowe dla konkretnego doświadczenia déjà vu? Użyj swojej parapsychicznej wrażliwości, by ustalić, które z nich jest najtrafniejsze i najwłaściwsze. Które ma największy sens? Dziewięć razy na dziesięć twoja interpretacja będzie trafna.</field>
  </doc>
  <doc>
    <field name="id">227</field>
    <field name="title">teorie-o-chemtrails-kraza-po-sieci-od-lat-czy-sa-prawdziwe</field>
    <field name="datawydarzenia">1999 r</field>
    <field name="miejsce"></field>
    <field name="description">Białe smugi w pogodny dzień widoczne na błękitnym niebie. Większość z nas widzi tam jedynie smugi kondensacyjne powstające po lecącym samolocie, ale istnieją teorie, że mamy do czynienia z czymś znacznie poważniejszym.
Pod koniec lat 90. za pośrednictwem raczkującego internetu zaczęto rozpowszechniać sensacyjne informacje na temat zjawiska zwanego "chemtrails", którego nazwa wywodzi się z połączenia angielskich słów "chemical trail", czyli ślad chemiczny. Ma być ono specyficznym rodzajem smugi kondensacyjnej rozpowszechnianej za pośrednictwem samolotów odrzutowych na niebie. Smugi te zawierać mają szereg szkodliwych substancji, które po opadnięciu na ziemię zatruwać mają glebę oraz ujemnie wpływać na ludzki organizm.
Sprawę chemtrails zaczął nagłaśniać pod koniec lat dziewięćdziesiątych XX wieku dziennikarz radiowy Art Bell, znany przede wszystkim z programu Coast to Coast AM, w którym szeroko opowiadano o zjawiskach paranormalnych i wielkich tajemnicach Wszechświata. Bell zaczerpnął informacje od niejakiego Williama Thomasa, który ma być autorem pierwszego doniesienia na temat chemtrails z 1999 roku. Thomas został wkrótce zaproszony przez Bella do radia i tak temat stał się znany wciąż rosnącej grupie ludzi.
Okazuje się, że próba odpowiedzi na pytanie, czym są chemtrails może być równie problematyczna, jak i określenie celu, w jakim mają one powstawać. Według doniesień świadków, którzy są w stanie je rozpoznać, chemtrails, w przeciwieństwie do zwykłych smug kondensacyjnych (contrails) nie rozchodzą się po krótkim czasie i nie znikają, lecz wręcz przeciwnie - rozszerzają się i zdają się powiększać. Nie są też jednolite pod względem koloru, można zauważyć, że ich barwa się zmienia, a nawet przyjmują barwy tęczy.
Zwykłe smugi kondensacyjne, nazywane czasem z języka angielskiego contrails to produkt spalania w silniku odrzutowym, który w zimnym powietrzu błyskawicznie zamarza tworząc linię małych, lodowych kryształków. Wkrótce jednak ogrzewają się, odmarzają i w końcu znikają. Ogromny wzrost ich ilości na niebie spowodowany jest między innymi rosnącą ilością samolotów odrzutowych, w tym niewielkich prywatnych odrzutowców.
Jeśli przyjmiemy, że chemtrails faktycznie istnieją, to jednym z głównych problemów związanych z tym zagadnieniem jest odpowiedź na pytanie - w jakim celu są one rozpylane? W tej fundamentalnej kwestii zdania są wciąż podzielone. Istnieją teorie, według których opady z chemicznych chmur zawierają szereg substancji szkodliwych dla ludzkiego zdrowia, między innymi środki powodujące bezpłodność, bądź też zatruwające uprawy. W ten sposób osiągnięty ma być jeden z celów Illuminatów, czyli istotna redukcja ludzkiej populacji do zaledwie kilkuset milionów.
Czym Waszym zdaniem są tajemnicze smugi?
Źródło: orwellsky.blog.onet.pl</field>
  </doc>
  <doc>
    <field name="id">228</field>
    <field name="title">to-byl-moj-aniol-stroz</field>
    <field name="datawydarzenia">1994 r, 2004 r, w 2002</field>
    <field name="miejsce">w Bałtyku</field>
    <field name="description">Biblia mówi o aniołach ponad 300 razy. Ich istnienia nie sposób kwestionować. Podobnie jak faktu, że potrafią wkroczyć w życie człowieka, ratując go z opresji. Czasem ich pomocy możemy nie zauważyć. Pomagają nam bowiem bardzo subtelnie, a potem równie delikatnie usuwają się w cień.
Kiedy latem 1994 roku cudem uniknąłem śmierci w Bałtyku, odholowany na brzeg przez nieznanego ratownika, który jak nagle pojawił się na plaży, tak nagle z niej zniknął, uznałem, iż nie mógł to być nikt inny jak tylko mój Anioł Stróż. Zacząłem interesować się przykładami konkretnej pomocy ze strony Aniołów Stróżów. Ze zdziwieniem skonstatowałem, iż takie przypadki wcale nie są rzadkie.
Niewidzialny wybawca
Okazało się, że również mój przyjaciel Czesław zawdzięcza życie interwencji anioła. Znam Cześka od lat. To człowiek mocno stąpający po ziemi i pod ziemią, gdyż z zawodu jest górnikiem, dyspozytorem ruchu kopalni w randze nadsztygara. Zależy więc od niego życie i zdrowie wielu podległych mu ludzi. W pewien sobotni poranek 2004 roku, po skończonej pracy, poprosił kolegę, by ten podwiózł go samochodem na kochłowicki rynek (Kochłowice to jedna z dzielnic Rudy Śląskiej). Kiedy przybyli na miejsce, Czesiek podziękował swemu kierowcy i szybko wysiadł z samochodu, chcąc przejść na drugą stronę jezdni. Nieuważnie robiąc krok do przodu, omal nie wpadł pod koła pędzącej furgonetki. Opowiadał: Nagle poczułem, jak ktoś łapie mnie za kark i mocnym ruchem odciąga do tyłu. Pociągnięcie to było tak silne, że momentalnie straciłem równowagę. Gdyby nie samochód kolegi, o który się odruchowo oparłem, to bym na pewno się przewrócił. Szybko rozejrzałem się wokoło, żeby podziękować temu komuś za uratowanie życia, ale… nikogo za mną nie było! Gdy już nieco ochłonąłem, poszedłem pieszo do domu i kolejny raz analizowałem tę niecodzienną sytuację. Doszedłem wówczas do wniosku, że musiał to być mój Anioł Stróż. Innego wytłumaczenia po prostu nie widzę. Bardzo namacalnie zadbał o to, bym nie znalazł się pod kołami rozpędzonego samochodu.
Wśród osób uratowanych spod kół samochodu jest również moja córka Emilia. Przed laty (w 2002 roku) opowiadała mi z przejęciem, co ją spotkało w drodze do szkoły. Tamtego dnia czekał ją sprawdzian z matematyki, dlatego idąc wolno, powtarzała sobie zadany materiał. Była tak zaczytana, że nie zauważyła, kiedy postawiła stopę na ulicy. W ułamku sekundy usłyszała piskliwy odgłos ostrego hamowania. Kiedy zaskoczona odwróciła głowę, zobaczyła pędzącą prosto na nią ciężarówkę. Zamarła w miejscu przerażona. Dziś wspomina: W tym samym momencie ktoś chwycił mnie za ramię, mocno ciągnąc do tyłu, wprost na chodnik. Ciężarówka przejechała, a ja jeszcze przez moment stałam w szoku. Odwróciłam się za siebie, żeby zobaczyć, kto mi pomógł, ale nikogo za mną nie było! W ogóle nie było wtedy na chodniku żadnych ludzi. W pobliżu nie znajdowała się też żadna brama czy boczna uliczka, w stronę której ktoś mógłby się szybko oddalić po udzieleniu mi tej niespodziewanej pomocy. Widząc to, od razu pomyślałam sobie, że był to mój Anioł Stróż. Poczułam nawet niezwykłą wewnętrzną pewność, że to był właśnie On.
Niektórzy Go widzą
Czesiek i Emilka nikogo wówczas nie dostrzegli. Spotkałem jednak i takie osoby, które ręczą, że widziały pomagającą im w opresji tajemniczą osobę. Jest wśród nich moja znajoma, pielęgniarka Grażyna, do dziś pracująca w jednym ze szpitali Rudy Śląskiej. Przechowuje ona w swej pamięci niezwykłą historię sprzed kilkunastu lat.
Jej pięcioletni wówczas syn Marcin bawił się na podwórku z kolegą, a ona wybierała się właśnie na dyżur. Wsiadając do samochodu, odwróciła jeszcze na moment głowę. Z przerażeniem zobaczyła swojego synka wbiegającego na jezdnię wprost pod pędzący w jego kierunku samochód. Sparaliżowana tym widokiem, zdążyła jedynie w myślach zawołać do nieba o pomoc. W tej samej chwili nie wiadomo skąd pojawił się dojrzały mężczyzna i jednym zdecydowanym ruchem odciągnął dziecko na chodnik. Nie zapamiętała co prawda rysów jego twarzy, pamięta jednak do dziś, że miał on siwe, nieco dłuższe i lekko kręcone włosy. Ubrany zaś był w jasną koszulę i spodnie, a na stopach miał sandały.
Razem z mężem szybko pobiegła w kierunku Marcinka. Nic mu się nie stało, mężczyzna zaś dosłownie zniknął. Kiedy chciała podziękować mu za uratowanie życia synkowi, nie było po nim śladu. Historia z tajemniczym mężczyzną nie dawała jednak Grażynie spokoju. Gdy nazajutrz zapytała syna, czy podziękował temu panu, który go uratował, ten, nieco zdziwiony zadanym pytaniem, odpowiedział: Mamo, tam nie było żadnego pana - odsunąłem się sam. Okazało się, że również mąż nikogo nie widział. Znajoma do dzisiaj jest przekonana, że to anioł uratował wówczas życie jej małemu dziecku.</field>
  </doc>
  <doc>
    <field name="id">229</field>
    <field name="title">to-koniec-swiata-jaki-znamy</field>
    <field name="datawydarzenia">2013 r, 2007 r, 2008 r, 15 września, w 2013, 21 grudnia</field>
    <field name="miejsce">w Polsce</field>
    <field name="description">Jeśli sprawdzi się przepowiednia najsłynniejszego polskiego jasnowidza na 2013 rok, Polska i świat w swej obecnej formie przestaną istnieć.
Z najsłynniejszym polskim jasnowidzem spotykam się w nieprzypadkowym miejscu. To w tej kawiarni w warszawskich Złotych Tarasach Krzysztof Jackowski spotkał się kilka lat temu z policjantami poszukującymi kolegi z Olsztyna, który zaginął w tajemniczych okolicznościach. I tu doznał jednego ze swoich widzeń, podczas którego wskazał dokładne miejsce spoczynku ciała zaginionego policjanta. Takich przypadków było znacznie więcej. Jackowski dysponuje pokaźną stertą listów z podziękowaniami od komend policji w różnych rejonach Polski za pomoc w odnalezieniu ciał zaginionych osób.
Czy jednak jego zdolność widzenia tego, czego większość z nas dostrzec nie potrafi, rozciąga się także na zdarzenia dotyczące przyszłości? Jackowski zaznacza, że jego "specjalnością" jest odnajdywanie ciał. To głównie o nich pisze w swojej autobiografii "Zmarli mówią", której sprzedaż przekroczyła do tej pory 100 000 egzemplarzy.
Jednak na konkretne pytanie, czy można przewidzieć przyszłość, odpowiada twierdząco: - Ona jest nieścisła. Tu chodzi jeszcze o kwestię mojej interpretacji. Ale daje się ją poczuć - mówi.
Jego najbardziej spektakularnym osiągnięciem w dziedzinie odczytywania przyszłości była przepowiednia z 2007 roku, w której stwierdził, że "w połowie września 2008 roku coś złego stanie się z bankami". 15 września 2008 roku upadł gigant inwestycyjny Lehman Brothers, skutkując ostrym kryzysem finansowym.
Kiedy proszę Jackowskiego, by spróbował przewidzieć, co stanie się w 2013 roku, jak zwykle się ociąga. - Mówiłem ci, żebyśmy uciekali - mówi żartem do żony. W końcu zamyka oczy i zaczyna pocierać palcami skronie. Zaczyna mówić powoli, urywanymi zdaniami. Nagle otwiera oczy. - Wie pan co? Ja tu nie mogę - mówi. Wychodzimy z kawiarni w rozrywkowym nastroju, rozprawiając o innych sprawach.
Jednak to, co mi powie Jackowski później, zabawne już wcale nie będzie. Jeżeli jego przepowiednia na 2013 rok sprawdzi się, skończy się rzeczywistość, jaką znamy, zarówno w Polsce, jak i na świecie. W najlepszym przypadku wpadniemy w polityczną i gospodarczą burzę. W najgorszym - dojdzie do burzy znacznie gorszego rodzaju. A wszystkie te ważne rzeczy mają wydarzyć się w pierwszych czterech miesiącach nadchodzącego roku.
Polska: trzęsienie rządu
- Początek roku niespokojny - mówi jasnowidz. To zdanie powtarza jeszcze kilkakrotnie podczas naszej rozmowy. - Ten początek roku będzie bardzo niespokojny dla polityków. Ale to nie ma związku z tym, co się dzieje w PSL, to była tylko taka szarada, przetasowanie. Zachwieje się siła polityczna, prawdopodobnie w wyniku czegoś, co będzie miało związek z Unią Europejską. Początek roku, styczeń, luty, będą fatalne dla polityków i dla Unii Europejskiej.
O jakie konkretnie problemy chodzi? - Zatrzęsie się polski rząd, to pierwsze moje wrażenie - mówi Jackowski. - Unia Europejska podejmie w styczniu jakieś decyzje, które dla Polski okażą się wręcz fiaskiem. I to zatrzęsie rządem. Na pewno będzie zmiana. Do wiosny może dojść do rekonstrukcji rządu lub w ogóle może on upaść. Jeśli się utrzyma, to może mieć nowego podwójnego koalicjanta. Tu się kłania Palikot. I jeszcze jakaś partia. Nie wykluczam, że lewicowa, jak SLD. Ale raczej rząd się posypie.
Unia Europejska: Początek końca
Zdaniem Jackowskiego 2013 rok będzie też wyjątkowo ciężki dla samej Unii Europejskiej. - Pierwsze trzy, cztery miesiące roku będą bardzo złe dla Unii. - mówi. - Grzeczne dogadywanie się Unii Europejskiej a propos budżetu, to są jedne z ostatnich grzecznych wymian zdań pomiędzy politykami z różnych krajów tej organizacji. Unię Europejską dzieli niewiele czasu od wywrotki. Nie mówię od razu o upadku, bo to jest zbyt duży i skomplikowany twór, żeby upadł jednego dnia. Ale Unia Europejska jest na krótko przed katastrofą, na którą nie będzie miała wpływu. Przyspieszą to dwa, może trzy państwa. Być może zrobią to Brytyjczycy, Węgrzy i Słowacy. A być może jedno z tych państw. W każdym razie od jednego z nich zacznie się kruszenie Unii Europejskiej. Do wiosny Unia przejdzie katusze. Jeżeli nie upadnie, to będzie stała na połamanych nogach. Uważam, że początek 2013 roku będzie pierwszym poważnym etapem upadku Unii Europejskiej. Unia będzie traciła kontrolę nad całością. Przyczyna będzie podstawowa: ekonomiczna.
Gospodarka: ekonomiczny koniec świata
Jak więc jasnowidz zapatruje się na gospodarczą sytuację Polski i świata w 2013 roku? - Kryzysu nie widać - mówi ze śmiechem, wskazując na kłębiące się w centrum handlowym tłumy klientów, zaraz jednak studzi wynikający z tego zdania optymizm: - Kryzys żywiony jest pustym banknotem drukowanym z dnia na dzień, bez najmniejszych konsekwencji, co będzie w przyszłości i w którym momencie nastąpi zapaść z tego powodu na świecie, a nastąpi. To będzie ekonomiczny koniec świata, a przynajmniej koniec pewnej epoki drukowania pieniądza. Gospodarki ruszą z posad. To wszystko zacznie kuleć. Coś się kończy, coś się zaczyna - mówi.
Rozmawiamy pod koniec listopada, przed datą rzekomego końca świata, który ma nastąpić wraz z końcem kalendarza Majów 21 grudnia. W centrum handlowym, w którym się znajdujemy widać kilka reklam opartych na tej tematyce. - Uważam, że wielkim niesmakiem jest w takiej sytuacji tworzenie żartobliwych reklam, że koniec świata jest niedługo, ale możesz kupić telewizor - mówi Jackowski. - Ponieważ świat ma kilka punktów bardzo niebezpiecznych, o których nie można było mówić 10 lat temu. 10 lat temu one nie istniały i wtedy można było się śmiać z takiego kalendarza Majów. Gdyby w tej chwili stanął tu bezpartyjny ekonomista, patrzący zdrowo na ekonomię, to by powiedział: "Jezus Maria" na temat zdrowotności światowej gospodarki.
Świat: ku wojnie
Jackowski dostrzega zagrożenie dla świata w umacnianiu się krajów arabskich. - Uważam, że rejon Bliskiego Wschodu zacznie się w jakiś sposób łączyć, Arabowie chcą mówić jednym głosem - twierdzi. - To też będzie taki element zapalny. Uważam, że okres marca, kwietnia, może maja może być bardzo gorący dla tego rejonu.
Rok 2013 ma być rokiem decydującym o kierunku rozwoju całego świata. - Ten rok będzie bardzo trudny i w pewnym sensie zdecyduje, w jakim kierunku świat pójdzie - mówi Jackowski. - A to dlatego, że kryzys światowy pogłębi się, co będzie główną przyczyną wszelakich potknięć i rozpadów na świecie. 2013 rok będzie na świecie jak nabrzmiały wrzód, który w każdej chwili będzie mógł pęknąć. I albo cały rok minie z takim poczuciem niebezpieczeństwa, albo ten wrzód pęknie. A prędzej czy później pęknąć musi.
Jasnowidz uważa, że świat może stanąć w obliczu wojny właśnie z powodu kulejącej ekonomii: - Twierdzę z uporem maniaka, że ten kryzys skończy się poważną wojną na świecie. Być może ta wojna już się dzieje w formie różnych niepokojów i zamieszek. W przeszłości właśnie ekonomia była powodem wielkich wojen - mówi. - Dlaczego teraz spodziewamy się, że ten kryzys, wielki kryzys, najprawdopodobniej największy kryzys ekonomiczny, jaki do tej pory był, ma się właśnie skończyć bez wojny. Zwłaszcza kiedy mocarze tego świata drukują na ślepo pieniądze. To nie są głupcy, czyli oni myślą: "Drukujmy, póki się da, grajmy na czasie, bo nie w ten sposób wyjdziemy z kryzysu". A jaki? Najprostszy to wojna.</field>
  </doc>
  <doc>
    <field name="id">230</field>
    <field name="title">trzecie-dziecko</field>
    <field name="datawydarzenia"></field>
    <field name="miejsce"></field>
    <field name="description">Dzieci zawsze ustawiały na stoliku nie dwa, a trzy talerzyki czy kubeczki. Kiedy w ciągu dnia babcia rozkładała im tapczan do spania, kładły trzecią poduszkę. W końcu kobieta spytała, o co chodzi.
Jest to historia Agaty, bliskiej znajomej mojej siostry.
Ewa bardzo ucieszyła się, kiedy lekarz potwierdził, że spodziewa się dziecka. W tamtych czasach nie było USG, a lekarze i położne w diagnostyce musieli liczyć głównie na własne doświadczenia. Ponieważ ciążowy brzuszek powiększał się w niespotykanym tempie, Ewa udała się ponownie do lekarza, który zbadał ją i oznajmił, że słyszy dwa tętna. Bliźniąt w jej rodzinie nigdy nie było, ale cóż, widocznie te będą pierwszymi.
Ewa zmartwiła się. Jak da radę z dwójką dzieci? Swoim niepokojem podzieliła się z matką, a ta obiecała pomoc i wszelkie możliwe wsparcie.
Do szóstego miesiąca Ewa czuła się bardzo dobrze. Nagłe pogorszenie samopoczucia spowodowało konieczność hospitalizacji. Ciążę udało się podtrzymać do początku dziewiątego miesiąca. Zakończona została cesarskim cięciem, które szczęśliwa mama zniosła nadzwyczaj dobrze. Dzieci urodziły się zdrowe i po kilku dniach w inkubatorze lekarze oświadczyli, że "same dadzą radę". Po obchodzie ordynator poprosił Ewę do siebie. Widać było, że chce jej coś powiedzieć, ale nie wie, jak zacząć. Wreszcie przemógł się: "Pani Ewo, podczas operacji odkryliśmy, że jest, a właściwie było jeszcze jedno dziecko. Płód obumarł około szóstego miesiąca, nie wiem jak to się stało, że nie doszło do zakażenia Pani organizmu. Właściwie dla mnie, jako lekarza. jest to niewytłumaczalne. Cud, prawdziwy cud".
Ewa wróciła na salę i, jak zwykle w chwilach trudnych, modliła się za duszę zmarłego dziecka oraz za ocalenie siebie i pozostałych maluchów. Przez całe lata nikomu o tym nie opowiadała.
Dzieci rozwijały się świetnie. Nie były bliźniętami jednojajowymi, więc kwestia podobieństwa fizycznego nie wykraczała poza typowe dla rodziny cechy. Kiedy ich zabawy zaczęły przybierać formę zaplanowanych i zorganizowanych działań, Ewa zwróciła uwagę na jeden szczegół. Zawsze ustawiały na stoliku nie dwa, a trzy talerzyki czy kubeczki. Kiedy w ciągu dnia babcia rozkładała im tapczan do spania, kładły trzecią poduszkę.
Ewa była prostą kobietą, pracowała jako kucharka. Ezoteryka, spirytyzm czy inne tego typu dziedziny nie były jej znane. Jednak jako matka bacznie obserwowała swoje dzieci. Wreszcie zapytała córeczkę: "Dla kogo szykujesz to miejsce?". Agatka odpowiedziała: "Dla chłopczyka". "Masz na myśli swojego braciszka Jacusia?". "Nie, innego chłopczyka, który się z nami bawi".
Ewa nie wiedziała, co ma z tym zrobić, wreszcie poszła do księdza. Opowiedziała mu o trzecim dziecku i o niepokojącym zachowaniu swoich pociech. Ksiądz wspomniał coś o rzeczach niezbadanych, kazał ignorować ich działania i skonstatował, że koło siedmiu lat im samo przejdzie.
Nie wiem, co miał na myśli katolicki kapłan, ale według mistyków Dalekiego Wschodu w tym wieku zamyka się czakra korony, a dziecko (dusza) w pełni osadza się w obecnym ciele i otaczającej rzeczywistości.
Ewa opowiedział tą historię swojej Agatce dopiero, kiedy ta była przy nadziei i lekarz stwierdził ciążę mnogą. Agata, jako dorosła osoba, nie pamiętała nic z tamtego okresu. Powiedziała tylko, że do dziś śni jej się chłopiec, który uśmiecha się do niej i zaprasza do zabawy.
Źródło: biuro-duchow.blog.onet.pl</field>
  </doc>
  <doc>
    <field name="id">231</field>
    <field name="title">tych-objawien-kosciol-nie-uznal</field>
    <field name="datawydarzenia">1961 r, roku 1964, 16 października, 30 października, 1966 r, 9 stycznia, 1967 r, 13 maja, 25 maja, 9 czerwca, 15 sierpnia, 12 września, 31 grudnia, 1969 r, 25 marca, 1970 r, w 1981</field>
    <field name="miejsce">w San Damiano</field>
    <field name="description">W 1961 roku cztery dziewczynki z San Sebastian Garabandal rozpoczęły swoją mistyczną przygodę. Równolegle do tych natchnionych wydarzeń miały miejsce objawienia w niewielkiej miejscowości San Damiano. W historii dotyczącej cudów i wizji miasteczko zajmowało niezwykle ważną rolę. Dziś mówi się o nim zdecydowanie rzadziej, a szkoda.
Wszystko zaczęło się zaledwie kilka kilometrów od Piacenzy, w San Damiano, za pośrednictwem prostej, niewykształconej kobiety. Jak wynika z zapisków historycznych, Rosa Quattrini-Buzzini przez kilka lat, zaczynając od 1961 roku, miewała powtarzające się objawienia Najświętszej Maryi Panny, która przekazywała jej kolejne przestrogi dla ludzkości. Było to pewnego rodzaju nawoływanie do nawrócenia i opamiętania się, zanim będzie za późno. Wizje przybrały tak wielką regularność, że niemal tradycją stały się opowieści kobiety, którą miejscowi nazywali Mamma Rosa. Ponoć w każdy piątek wizjonerka przekazywała przybywającym do San Damiano pielgrzymom przesłania Matki Chrystusa.
Jedno z najważniejszych objawień miało miejsce w roku 1964, dokładnie 16 października:
"Moja córko, ja przyszłam z daleka. Powiedz ludziom, że muszą się modlić, ponieważ Pan Jezus nie może dłużej nieść Swego Krzyża. Ja chcę, aby każdy został uratowany, dobry i zły. Ja jestem Matką Miłości, Matką Was wszystkich, wszyscy jesteście moimi dziećmi. Dlatego zapraszam cały świat do modlitwy. Kara może nadejść bardzo szybko. Przekaż moje orędzie całemu światu. Nie obawiaj się".
Maryja ukazywała się Rosie wielokrotnie. Staraliśmy się wybrać najciekawsze fragmenty objawień, które możliwie najbardziej wyraziście pokazują profetyczny charakter słów Najświętszej Maryi Panny. Poniższe fragmenty przedstawiamy w porządku chronologicznym, wszystkie pochodzą z książki Amadeusa Voldbena, "Nostradamus i inni".
30 października 1966 roku
"Pojawią się liczne znaki na niebie, w dzień i w nocy, zanim nadejdą cierpienia".
9 stycznia 1967 roku
"Błagajcie o wybaczenie Wiecznego Ojca, aby okazał litość i miłosierdzie, ponieważ straszne bicze są naprawdę straszliwe; do jakiego stopnia, nie potraficie sobie wyobrazić".
13 maja 1967 roku
"Módlcie się [...], ponieważ idę z pochodnią światła i zatryumfuję nad całym światem, i Mój Syn przybędzie z Nowym Królestwem, i przyniesie pokój i miłość, spokój i radość w sercach".
25 maja 1967 roku
"Świat z godziny na godzinę pogrąża się w zgubie [...], oni nie przyjmują Mojego zaproszenia".
9 czerwca 1967 roku
"Kiedy nadejdzie godzina udręki, ciemności i płaczu, wznieście oczy ku niebu: wezwijcie Mnie słodkim Imieniem Matki, a przybędę, aby was uścisnąć i poprowadzić do niebiańskiej Ojczyzny".
15 sierpnia 1967 roku
"Pogłębiajcie waszą wiarę, ponieważ nadchodzą straszne chwile. Widzicie w różnych częściach świata wiele wstrząsów, katastrof, trzęsień ziemi. Módlcie się, módlcie z wiarą, aby Wieczny Ojciec okazał wam litość".
12 września 1967 roku
"Dla tych, co podtrzymywali wiarę, istnieje obietnica pomocy, ratunku, dająca wewnętrzną pewność. Przybywam do was [...]. Nie lękajcie się. Nie czekajcie, aż świat dotknie wojna dzika, wyczerpująca, z której nikt nie wyjdzie cało".
31 grudnia 1969 roku
"To Ja pragnę was ocalić, Ja, wasza Matka, wasza obrończyni, wasza nauczycielka, wasza wspomożycielka, tak bardzo was kochająca".
25 marca 1970 roku
"Upadek ludów będzie rozpaczliwy, niezrozumiały dla człowieczego oka. Watykan pogrąży się w oszczerstwach, ale to, co przegniłe, padnie i narodzi się Nowa Era. Mój wielki płaszcz okryje wszystkich synów, którzy tak wiele wycierpieli".
Rosa Quattrini-Buzzini zmarła w 1981 roku. Z oficjalnych informacji wynika, że Kościół katolicki po dziś dzień nie zaakceptował ważności objawień z San Damiano. Mimo wielu relacji świadków i powszechnie znanej treści objawień, duchowieństwo nie uznaje wizji Mammy Rosy i podważa ich wiarygodność.</field>
  </doc>
  <doc>
    <field name="id">232</field>
    <field name="title">ubezpiecz-sie-od-konca-swiata</field>
    <field name="datawydarzenia">21 grudnia, 2012 r</field>
    <field name="miejsce">w Londynie, w Ameryce, w Rosji, w Meksyku, w Gwatemali</field>
    <field name="description">W związku z pogłoskami na temat zbliżającego się końca świata i rosnącym strachem, niektórzy postanowili wykupić ubezpieczenie na wypadek apokalipsy. Firmy ubezpieczeniowe jednak odrzucają takie wnioski.
Łotewscy ubezpieczyciele odrzucili wnioski o ubezpieczenie od "załamania czasoprzestrzeni" (breaking the space-time continuum) i nadejścia fikcyjnego bóstwa Cthulhu. W uzasadnieniu podali, że trudno wycenić szkody dotyczące nadejścia końca świata. Wniosek ten złożyli organizatorzy festiwalu, którzy chcieli ubezpieczyć siebie oraz uczestników między innymi przed porwaniem przez kosmitów.
Rosyjski rynek także nie jest gotowy na zaoferowanie takiego produktu - podaje wiceprezes rosyjskiego ubezpieczyciela Ingosstrakh Ilya Solomatin. Dodaje, że można zwracać się z taką prośbą do ubezpieczyciela, jednak pojawia się zasadnicze pytanie: kto wypłaci odszkodowanie oraz kto z niego skorzysta, jeśli koniec świata faktycznie nastąpi?
W niektórych krajach europejskich rynek ubezpieczeniowy nie jest regulowany przez władze, tak więc klient może ubezpieczyć się właściwie od wszystkiego. Przez to europejscy ubezpieczyciele są liderami w tworzeniu egzotycznych produktów ubezpieczeniowych. Lloyd’s w Londynie proponuje na przykład ubezpieczenie od utraty włosów na klatce piersiowej w wyniku wypadku, gdzie odszkodowanie wynosi 1,8 miliona dolarów. Z kolei w Ameryce można ubezpieczyć się od utraty atrakcyjności, poczucia humoru czy nawet Niepokalanego Poczęcia. Inaczej sprawa wygląda w Rosji, gdzie przepisy są surowe i ubezpieczenie od końca świata jest niemożliwe ze względów prawnych.
Opowieści o nadchodzącym końcu świata napędzają biznes na całym świecie. Dziesiątki stron internetowych oferują ubezpieczenia typu Armagedon, już od 60 dolarów. W internecie sprzedawane są również specjalne maski gazowe, suszona żywność oraz wiele innych przedmiotów, które mają pomóc w przetrwaniu nadchodzącej apokalipsy. Podczas gdy niektórzy sprzedają zestawy przetrwania, inni liczą zyski, jakie osiągną w sektorze turystyki. Zarówno Agencja Turystyki w Meksyku, jak i Instytut Turystyki w Gwatemali spodziewają się najazdu turystów, którzy zechcą zwiedzać ruiny pochodzące z czasów cywilizacji Majów.
Co ciekawe, według ostatniej ankiety Reutersa, która przeprowadzana była w 21 państwach, 1 na 7 osób wierzy, że koniec świata nastąpi w ciągu ich życia, a 1 na 10 osób sądzi, że nastąpi to już 21 grudnia 2012 roku, zgodnie z końcem cyklu w kalendarzu Majów.
Czy Waszym zdaniem "zbliżający się koniec świata" to jeszcze ludzki strach i obawy, czy już tylko świetny produkt marketingowy?</field>
  </doc>
  <doc>
    <field name="id">233</field>
    <field name="title">ubezpieczenie-od-potwora-z-loch-ness-za-1-mln-funtow</field>
    <field name="datawydarzenia">14 marca</field>
    <field name="miejsce">w Inverness</field>
    <field name="description">Szkocka firma oferująca przejażdżki stateczkiem po malowniczym jeziorze Loch Ness ubezpieczyła się ma wypadek szkód wyrządzonych przez potwora na potworną sumę 1 mln funtów, gdyby miało się okazać, że potwór nie jest legendą, lecz realnym bytem.
Jeśli tajemniczy stwór z Loch Ness miałby uszkodzić któryś z trzech wycieczkowych statków firmy, to Jacobite Cruises z siedzibą w Inverness otrzyma z ubezpieczalni Towergater Moray Firth co najmniej jedynkę z sześcioma zerami - donoszą szkockie media.
14 marca minęła 80. rocznica pierwszej naocznej obserwacji potwora. Zaobserwowała go menedżerka hotelu Drumnadrochit Aldie Mackay podczas porannego spaceru. Jej "odkrycie" opisała lokalna gazeta. Rocznica musiała uzmysłowić Jacobite Cruisers skalę zagrożenia.
Od tego czasu różni ludzie twierdzili, że widzieli potwora i opisywali go w różny sposób. Ktoś zrobił mu nawet zdjęcie, którego autentyczność budzi zastrzeżenia. Niektórzy twierdzą, że potwór to plezjozaur - mięsożerny, morski gad rozpowszechniony miliony lat temu.
Inni sądzą, że to gigantyczny jesiotr, który może rozrosnąć się nawet do czterech metrów długości. Ktokolwiek by to nie miał być, przezorność nakazuje zabezpieczyć się na wypadek jego złego humoru.
"Nie wiem, jak wysokie jest ryzyko zderzenia statku z potworem, ale mówimy o Loch Ness. Gdyby do czegoś takiego miało dojść, to jako nieubezpieczeni wyglądalibyśmy na głupków" - powiedziała Freda Newton - właścicielka firmy obsługującej 10 tys. pasażerów rocznie.</field>
  </doc>
  <doc>
    <field name="id">234</field>
    <field name="title">ufo-rozbilo-sie-w-polsce</field>
    <field name="datawydarzenia">1959 r, 1997 r, 1947 r, 21 stycznia, 14 marca, 1943 r, 2012 r, 25 maja</field>
    <field name="miejsce">w Roswell, w Gdyni, w Polsce, w Dalnegorsku, na Nabrzeżu Polskim, na Komendzie Miejskiej, na Zachodzie, w Orzyszu, na Pomorze</field>
    <field name="description">Może się to wydać zaskakujące, ale Polska ma własne odpowiedniki legendarnej katastrofy UFO w Roswell. Najgłośniejszym echem odbiła się sprawa tajemniczego obiektu, który zimą 1959 r. wpadł do basenu portowego w Gdyni. Mało kto jednak wie, że takich przypadków było więcej. Wiosną 1997 r. latający dysk miał awaryjnie lądować w lasach koło Węgorzewa. Gdzie jeszcze rozbiły się "latające spodki"? I co się z nimi stało?
Na początku lipca 1947 r. w pobliżu miasteczka Roswell (Nowy Meksyk, USA) miał spaść "latający talerz" z pasażerami na pokładzie. To, co działo się potem do dziś budzi kontrowersje. Prawie każdego roku pojawiają się nowe tropy wskazujące, że cokolwiek się tam rozbiło, zostało przejęte przez US Army. Mało kto jednak wie, że również w Polsce dochodziło do katastrof obiektów nieznanego pochodzenia. Najsłynniejsza stała się historia upadku UFO do basenu portowego w Gdyni, ale o sprawach z Węgorzewa czy Puszczy Kampinoskiej nie mówi się już prawie wcale.
Roswell PRL-u
Historia katastrof UFO pełna jest "białych plam" i niedopowiedzeń. Warto przypomnieć, że chodzi nie tylko o Roswell, gdyż niezidentyfikowane pojazdy rozbiły się również w lesie pod Kecksburgiem (USA, 1965), na górze Berwyn (Walia, 1974) czy w Dalnegorsku (ZSRR, 1986). Równie głośno było o sprawie upadku czerwonawego "ciała" do wód gdyńskiego basenu portowego w styczniu 1959 r. Zapomniana historia powróciła pod koniec lat 80., gdy pojawiły się pogłoski, że pewien oficer, poszukujący w archiwach materiałów do pracy naukowej, natknął się na bardzo dziwne informacje na ten temat…
Wynikało z nich, że 21 stycznia 1959 r. na wybrzeżu naprawdę doszło do katastrofy obiektu, po której Ludowe Wojsko Polskie weszło w posiadanie ciała bliżej nieokreślonej "istoty". O kontakcie z oficerem, który miał natknąć się na ściśle tajne dokumenty, wspomina w książce "Bliskie spotkania z UFO" (1995) Bronisław Rzepecki. O tym, że w mroźny zimowy poranek w Gdyni rzeczywiście stało się coś dziwnego świadczą też liczne relacje prasowe publikowane m.in. w "Wieczorze Wybrzeża".
Według nich Jan Blok, który znajdował się wtedy na statku "Dąbrowski" stojącym na Nabrzeżu Polskim zauważył sporych rozmiarów obiekt, który z impetem wpadł do basenu portowego. Zaniepokojony mężczyzna złożył nawet w tej sprawie meldunek na Komendzie Miejskiej MO w Gdyni. "Coś przeleciało niemal nad moją głową, było dość duże, raczej różowe, z rozgałęzioną ognistą smugą" - relacjonował dziennikarzom. Z kolei dźwigowy, Władysław Kuczyński, twierdził w rozmowie z gazetą, że "ciało", które spadło z nieba było półkoliste - najpierw różowe, potem coraz bardziej "czerwieniejące". Gdy wpadło do wody, w górę na półtora metra trysnęła fontanna.
Katastrofa UFO w Gdyni posiada też drugi wątek w postaci historii o dogorywającym poparzonym humanoidzie znalezionym na plaży przez strażników. Polscy badacze UFO dowiedzieli się o tym z… angielskich książek. Arthur Shuttlewood w "The Flying Saucers" (1976) powoływał się na informatora - Polaka, który był ponoć w gdyńskim szpitalu w chwili przewiezienia tam pozaziemskiego rozbitka. Istotę miała cechować "nietypowa ilość palców" (niestety nie wiadomo jaka), a według innych źródeł także dziwaczna anatomia.
Kiedy z humanoida ściągnięto metaliczny kombinezon, zapadł w rodzaj "letargu". Potem, według pogłosek, wywieziono go w inkubatorze do ZSRR i tu wszelki ślad się urywa. O tych wydarzeniach trójmiejska prasa z 1959 r. nie wspominała jednak ani słowem. Możliwe, że wątek o rannym kosmicie wymyślono na Zachodzie, aby ubarwić opowieść o katastrofie UFO w Gdyni, która - na co wszystko wskazuje - wydarzyła się naprawdę. Przyjmuje się jednak, że obiekt, który spadł do basenu mógł być prototypem satelity lub innego urządzenia testowanego potajemnie przez Rosjan.
Katastrofa pod Węgorzewem
Ta niezwykle kontrowersyjna sprawa z 1997 r. pozostaje szerzej nieznana opinii publicznej. Pierwsze wzmianki na jej temat pojawiły się w mazurskiej prasie, jednak potem wszystko utonęło w fali niedopowiedzeń i zaprzeczeń. Jak informowała "Gazeta Olsztyńska", w marcu 1997 r. na poligonie w Orzyszu miały stawić się dwa plutony jednostek specjalnych ze stolicy. 14 marca jedna z grup została przetransportowana śmigłowcem do miejsca położonego kilkanaście kilometrów od Węgorzewa. Dzień później stało się jednak coś, co zakłóciło harmonogram ich ćwiczeń.
"Około 17:30 dwóch żołnierzy widzi dużą smugę jasnego ognia przemieszczającą się z południa na północ, w kierunku z nieba do ziemi. Zjawisko trwało zaledwie minutę. Obiekt znika. Raptem słychać przytłumiony przez drzewa huk. Meteoryt? Nagle sygnał z radiostacji: Udać się na miejsce katastrofy. Niczego nie dotykać, zabezpieczyć miejsce wypadku wojskowego statku powietrznego" - pisała "Gazeta Olsztyńska".
Miejscem katastrofy było niewielkie jeziorko, gdzie żołnierze odnaleźli wrak maszyny, która wyglądała jakby odlano ją z jednego kawałka metalu. Wspomniany ufolog, Bronisław Rzepecki, przywoływał opis oparty o relację rzekomego naocznego świadka tych wydarzeń: "W południowy brzeg był wbity pod kątem ok. 15 stopni obiekt o kształcie spłaszczonej kuli. Jego wystająca nad wodę część emanowała zielonkawożółtą poświatą. Z góry kadłuba wystawał długi na metr ‘wysięgnik’ zakończony czymś, co przypominało duże jajo".
Reszta podobna jest do scenariusza innych katastrof UFO. Na miejsce przybyły jednostki, które zabezpieczyły teren i uciszyły świadków tak skutecznie, że incydent z Węgorzewa stanowi po dziś dzień mało znaną "miejską legendę". Wojskowi wszelkie pytania na ten temat zbywali śmiechem, a historia latającego talerza, który spadł w rejon mazurskich jezior, była zbyt egzotyczna nawet dla szukających sensacji mediów.
To nie koniec
- Środowisko ufologiczne podchodzi do takich spraw z bardzo dużym dystansem - mówi Arkadiusz Miazga - wieloletni badacz UFO z Podkarpacia. - Sam również traktuję katastrofy UFO bardzo sceptycznie. Nie dysponujemy żadnymi wrakami czy ciałami pasażerów. Wszystko opiera się na zwykle mglistych relacjach anonimowych świadków. Mimo to zdarzenie gdyńskie z 1959 r. ma mocne podstawy, gdyż potwierdzają je relacje kilku osób. Przeciwieństwem jest sprawa z Węgorzewa, która pochodzi od anonimowego informatora. Pan Rzepecki, który się tym zajmował, również podchodził do tego krytycznie. W przypadku Gdyni chodziło prawdopodobnie o jakąś zgubę Rosjan - wyjaśnia.
Myli się jednak ten, kto myśli, że to wszystkie historie o UFO, które lądowały z problemami na polskiej ziemi. Do kolejnego mało znanego incydentu miało dojść w lipcu 1943 r., a jego świadkiem był Francuz, S. Theau, wywieziony na roboty na Pomorze. Jego sprawa została opisana przez ufologa Jeana Sidera. Theau, z zawodu rzeźnik, został przydzielony do zakładu pewnej Niemki. Lipcowego dnia, w drodze do pracy, przypadkiem zauważył spoczywający na wydmie płaski obiekt, który najwyraźniej utknął w piachu, skąd próbowała go wykopać jakaś postać.
Theau zdołał podejść bliżej i zobaczył, że to kobieta - wysoka blondynka o skośnych oczach, która odgrzebywała mały "pojazd" przypominający dwa zespawane ze sobą talerze. Francuz pomógł jej, ale mimo usilnych prób, nie mógł się z nią porozumieć. Wkrótce postać, którą wziął za niemiecką pilotkę testową, kazała mu się odsunąć, sama zaś wgramoliła się do "talerza" i odleciała. Sider pisał, że rozmawiając z mężczyzną uznał, iż jego przeżycie było w pełni autentyczne.
Ale historie o rozbitych UFO to nie tylko legendy z minionych lat. W maju 2012 r. środowisko polskich ufologów zelektryzowały doniesienia o dziwnej "maszynie", która miała spaść z nieba w okolicach sąsiadującego z Puszczą Kampinoską Leoncina. Główny "informator" w tej sprawie, który udzielał się na forach tematycznych oraz wysyłał e-maile do portali informacyjnych i prasy twierdził, że wraz z wieloma innymi osobami 25 maja obserwował "rozpadający się" w powietrzu beczułkowaty twór, którego szczątki runęły do lasu. Na potwierdzenie swoich słów prezentował zdjęcia obiektu w locie oraz jego pozostałości.
Szybko okazało się jednak, że była to (dość żałosna) mistyfikacja. W samym Leoncinie nikt o sprawie nie słyszał, a za model do zdjęć UFO posłużyła najprawdopodobniej… puszka po psiej karmie. Nie wiadomo, komu mogło zależeć na tej taniej sensacji, ale jej autor zapomniał o żelaznej, często powtarzanej zasadzie, która stosuje się do wszystkich przypadków katastrof UFO: wielkie twierdzenia wymagają równie wielkich dowodów.
__________________
Źródła:
B. Rzepecki, Bliskie spotkania z UFO, Tarnów 1995.
Lądowisko pod Węgorzewem, "Gazeta Olsztyńska", wyd. 14-16.11.1997 (#221).</field>
  </doc>
  <doc>
    <field name="id">235</field>
    <field name="title">ufo-tego-racjonalnie-nie-wyjasnisz</field>
    <field name="datawydarzenia">6 listopada, 2006 r, 17 listopada, 1986 r, 11 kwietnia, 1980 r, 1978 r, 30 grudnia, 18 września, 1976 r</field>
    <field name="miejsce">w Chicago, w La Joya, w Teheranie</field>
    <field name="description">Temat UFO intryguje od ponad 65 lat i co jakiś czas wraca jak bumerang. Nikomu nie śpieszy się jednak z wyjaśnieniem tej zagadki, a szczególnie tych przypadków, które mogą być dowodem na to, że "latające spodki" istnieją naprawdę. Oto pięć historii mocno dających do myślenia.
Zjawisko UFO ciągle intryguje, choć "oficjalnie" nikt go już nie bada. W ostatnim półwieczu powołano kilka komisji mających wyjaśnić zagadkę "latających spodków". Ich wnioski były zróżnicowane, choć zgadzały się w jednej kwestii - istnieje mały odsetek bliskich spotkań, które nie mają racjonalnych wyjaśnień. To wśród nich kryją się dowody na to, że w naszej przestrzeni powietrznej okazjonalnie pojawia się "prawdziwe UFO". Udowadniają to poniższe przypadki.
Talerz nad lotniskiem O’Hare
W pochmurne popołudnie 6 listopada 2006 r. grupa pracowników United Airlines (największej w USA komercyjnej linii lotniczej) zaobserwowała przedziwny obiekt nad jednym z terminali na lotnisku O’Hare w Chicago. Świadkowie (wśród których byli piloci, mechanicy i menadżerowie) twierdzili, że na wysokości ok. 500 m nad bramką C-17 zawisł srebrzysty dysk o średnicy kilkunastu metrów. UFO wywołało poruszenie, które tylko pogłębiło chaos ruchliwego dnia. Obiekt był widoczny przez kilkanaście minut, po czym nagle wystrzelił w górę i dosłownie przebił na wylot ciężkie chmury. John Hilkevitch z "Chicago Tribune", który podjął w tej sprawie dziennikarskie śledztwo napotkał jednak na "mur" w postaci zmowy milczenia.
Leslie Kean - dziennikarka i autorka książki "Generałowie, piloci i urzędnicy rządowi mówią o UFO", wyjaśnia, dlaczego tak było: "Każdy z wysoce wiarygodnych świadków incydentu na O’Hare chciał zachować anonimowość z obaw o swoją pracę. […] Ludzie ci nie chcieli, by przyłapano ich na rozmowie z mediami, gdyż według stanowiska firmy do niczego nie doszło - napisał jeden z nich". Ponieważ UFO mogło stanowić zagrożenie dla ruchu lotniczego, sprawą zajęła się Federalna Agencja Lotnictwa (FAA), która jednak szybko "umyła ręce" oświadczając, że obserwację wywołało "zjawisko atmosferyczne". Znacznie konkretniejsze były wnioski ufologicznej grupy NARCAP, która angażując w swoje multidyscyplinarne śledztwo wielu ekspertów doszła do wniosku, że nad O’Hare pojawił się rzeczywisty obiekt nieznanego pochodzenia. Możliwe, że któryś ze świadków nadal posiada jego zdjęcie.
Japończycy kontra "statek-matka"
20 lat wcześniej, 17 listopada 1986 r., samolot transportowy linii Japan Airlines wiózł do Tokio ładunek francuskiego Beaujolais. Była piąta popołudniu, gdy maszyna znalazła się nad centrum Alaski. Za jej sterami siedział doświadczony 47-letni kpt. Kenju Terauchi, który jako pierwszy zauważył nieznanego pochodzenia światła. Niebawem to, co wcześniej uznał za myśliwce z pobliskiej bazy wojskowej, przemknęło tuż przed nosem jego samolotu. Były to dwa duże sześciany, z których wystawały liczne "rury". Emitowane przez nie oślepiające światło zalało kokpit, a Terauchi zdał sobie sprawę, że obiekty - zatrzymując się w locie i nagle zmieniając kurs - poruszają się w sposób nieosiągalny dla ziemskich maszyn. Gdzieś w tyle czaiło się jeszcze jedno, najbardziej spektakularne UFO.
Japończycy, którzy cały czas utrzymywali kontakt z kontrolą lotów dowiedzieli się, że na radarze bazy Elmendorf wykryto nieznanego pochodzenia sygnał. W pewnym momencie kpt. Terauchi był w stanie dostrzec zarys obiektu, który przypominał parę złączonych ze sobą gigantycznych "mis" o rozmiarach "dwóch lotniskowców". Odpowiedni manewr pozwolił samolotowi "uciec" od towarzystwa obiektów, które zdawały się podążać równolegle z jego kursem. W międzyczasie jeden z członków załogi bezskutecznie próbował wykonać zdjęcie UFO. Incydent odbił się głośnym echem, ale na zwołanej kilka miesięcy później konferencji FAA padł wniosek, że… nie ma powodów, by przypuszczać, że Japończycy w ogóle coś widzieli.
Kuloodporny balon
W piątek 11 kwietnia 1980 r., o 7:15 rano, pilot Oscar Maria Huertas i jego koledzy z bazy Peruwiańskich Sił Powietrznych w La Joya zostali poinformowani przez przełożonego, że na końcu pasa startowego unosi się nierozpoznany obiekt - przypuszczalnie "balon". Ponieważ nie była to własność wojska, nie wykluczono, że nakryto szpiegowską sondę. Huertas spojrzał we wskazanym kierunku, gdzie na wysokości ok. 600 m wisiała dobrze widoczna "kulka" połyskująca w promieniach słońca. Niedługo potem pilota wyznaczono do misji, której celem było zestrzelenie obiektu. Po otwarciu ognia pojawił się pewien problem: "Nic mu się nie stało!" - wspominał Huertas. "Wielkie pociski wydawały się wsiąkać w obiekt i nie był on w ogóle uszkodzony. Gdyby był to balon, byłby w strzępach".
Pilot podjął jeszcze dwie próby ataku, zauważając dziwną prawidłowość: "Gdy miałem obiekt na muszce, był absolutnie nieruchomy, ale sekundę później wykonywał nagły skok w górę". Kolejne podejścia były równie nieskuteczne, gdyż cel w sposób inteligentny reagował na zamiary Huertasa. Gdy ten znalazł się w odległości ok. 100 m od "balonu" zauważył, że tak naprawdę był on dziwną "maszyną latającą" z szeroką "gondolą" i lśniącą kopułą. Brak paliwa zmusił pilota do powrotu do bazy, gdzie wkrótce stanął do raportu: "Obiekt został sklasyfikowany jako UFO. […] Wykonywał manewry przeczące zasadom aerodynamiki. Po długim śledztwie nasi eksperci nie byli w stanie orzec, która maszyna miałaby podobne osiągi" - mówił.
Z kamerą wśród UFO
W grudniu 1978 r. nad górami Kaikoura na nowozelandzkiej Wyspie Południowej doszło do serii obserwacji podniebnych świateł. Do historii ufologii przeszedł incydent z udziałem załogi i pasażerów samolotu pilotowanego przez kpt. Billa Startupa. 30 grudnia na pokładzie transportowego Argosy, który wiózł ładunek prasy na trasie Wellington - Christchurch - Blenheim, znajdowała się australijska ekipa telewizyjna z kanału "Channel O". Quentin Fogarty miał przygotować reportaż o bliskim spotkaniu z UFO, którego tydzień wcześniej dokonali inni piloci. Na Antypodach był to wówczas "gorący temat" - zaledwie dwa miesiące wcześniej w tajemniczych okolicznościach zaginął samolot Fredericka Valenticha - młodego pilota, który wspomniał kontrolerowi, że widzi w pobliżu swej Cessny 182 zagadkowy metaliczny "twór".
Ekipa Fogarty’ego miała wyjątkowe szczęście. Tuż po północy kpt. Startup zanotował obecność niezidentyfikowanego pochodzenia świateł, które zaczął filmować operator David Crockett. Załoga cały czas utrzymywała łączność z kontrolą lotów, która - co ciekawe - rejestrowała ruch UFO na radarze. Obiekty utrzymywały się bardzo blisko Argosy, przybierając postać błyskających świateł, które znikały, by za chwilę pojawić się w innym miejscu (niektóre z nich były wielkości "domu"). Fogarty wspominał: "Podczas lotu zobaczyliśmy coś w formie niewielkich światełek, które potem przekształciły się w wielkie jasne kule". W konfrontacji z nagranym materiałem uśmiech politowania budziły wyjaśnienia Nowozelandzkich Królewskich Sił Powietrznych, które uznały, że była to... Wenus.
UFO nad Teheranem
Wieczorem 18 września 1976 r. na lotnisku Merhabad w Teheranie rozdzwoniły się telefony od zaniepokojonych mieszkańców, którzy zauważyli krążącą się nad miastem "dużą gwiazdę". Houssain Pirouzi z wieży kontroli lotów wyszedł na zewnątrz i sam obserwował przez lornetkę "jasną bryłę", która pulsowała kolorowym światłem. Wiedząc, że nie jest to żaden samolot, zgłosił sprawę lotnictwu. W celu przechwycenia niezidentyfikowanego obiektu z bazy Szachrohi w mieście Hamadan wysłano samolot F-4. Maszyna zdołała namierzyć cel, jednak gdy zbliżyła się do niego na ok. 40 km, część systemów odmówiła posłuszeństwa i pilot był zmuszony zawrócić. Wkrótce wysłano drugi myśliwiec, pilotowany przez por. Parviza Dżafariego.
Dżafari, który dosłużył się stopnia generała, znany jest z otwartego stanowiska w sprawie UFO. Ciąg dalszy historii, którą zainteresowała się nawet Amerykańska Armia, opisywał tak: "Obiekt rozbłyskał czerwonym, zielonym, pomarańczowym i niebieskim światłem - tak jaskrawym, że nie mogłem określić kształtu jego kadłuba. Światło przybierało formę rombu, a jego błyski były niezwykle szybkie, niczym w stroboskopie". Bliskość samolotu sprawiła, że UFO momentalnie zmieniło położenie. Odczyty wskazywały, że w jednej chwili było ono w stanie "przeskoczyć" o ok. dwa kilometry. "Pomyślałem, że mam okazję to zestrzelić, ale kiedy było blisko, wysiadły systemy kontrolujące pociski oraz łączność!" - relacjonował Dżafari. Potem zdarzyło się coś, co przestraszyło go jeszcze bardziej. Od pulsującej bryły oddzieliła się nieduża "kulka", która leciała prosto na F-4. Pilot, nie mogąc odpowiedzieć ogniem, postanowił zmienić kurs. Zaskoczone dowództwo niebawem wezwało go do bazy.
Wiarygodne spotkania z UFO są zmorą tych, którzy z jakichś powodów chcą, by społeczeństwo uznawało te historie za domenę "nieszkodliwych wariatów". Nie da się również ukryć, że większość uczonych wypowiadających sądy na temat UFO nie ma o tym zjawisku zielonego pojęcia i kojarzy je głównie z tabloidowymi relacjami o "zielonych ludzikach". Negowanie istnienia niezidentyfikowanych obiektów ma swoje plusy. Gdyby nie to, presja społeczeństwa mogłaby wymóc na wojsku i służbach porządkowych sprawdzanie każdego doniesienia o pojawieniu się UFO (które mogłoby stanowić potencjalne zagrożenie dla bezpieczeństwa ludzi i ruchu lotniczego). Wiedząc, że większość obserwacji to fałszywe alarmy, nikt nie ma zamiaru podjąć się poszukiwania "prawdziwych latających talerzy".
_________________
Cytaty pochodzą m.in. z książki Leslie Kean, "UFOs: Generals, Pilots and Government Officials Go On the Record", 2011.</field>
  </doc>
  <doc>
    <field name="id">236</field>
    <field name="title">ufo-w-emilcinie</field>
    <field name="datawydarzenia">1978 r, w 1959, 1947 r</field>
    <field name="miejsce">na terenie Polskiej Rzeczpospolitej, w Gdyni, na Zachodzie, w Emilcinie</field>
    <field name="description">Jan Wolski wybrał się tylko z kobyłą w konkury do ogiera. Ale to, co przytrafiło mu się w powrotnej drodze tego majowego poranka 1978 r., przechodzi ludzkie pojęcie. Spotkał, jak mówił, „potworaki”, które zabrały go do statku kosmicznego, rozebrały do rosołu i przeprowadzały na nim badania.
Sprawą szybko zainteresowała się Milicja Obywatelska, krajowi ufolodzy i media. Prasa przez kilka lat bombardowała czytelników doniesieniami z podlubelskiego Emilcina. 71-letniego Wolskiego przebadano wariografem. Ogłoszono, że staruszek nie kłamie. Incydent stał się źródłem wielu dociekań. Niektórzy zastanawiali się, dlaczego władze pozwoliły nagłośnić przypadek lądowania UFO na terenie Polskiej Rzeczpospolitej Ludowej?
Wcześniej takie afery wyciszano w zarodku. Tak było w 1959 roku w Gdyni, kiedy kilku świadków widziało latający obiekt o kształcie spodka, który wpadł do wody. Pojazd miał pomarańczowy kolor i otoczony był czerwona poświatą. Z basenu portowego wydobyto walcowaty pojemnik wypełniony dziwną cieczą. Niestety, nigdy nie udało się go zbadać, bo znalezisko zaginęło, prawdopodobnie zarekwirowane przez Urząd Bezpieczeństwa. W zachodniej prasie pojawiły się doniesienia o obcym, który miał rzekomo trafić do jednego z trójmiejskich szpitali.
Jedna z hipotez głosiła, że gierkowskie władze rozdmuchały sprawę Emilcina, żeby odwrócić uwagę obywateli od pogarszającej się sytuacji gospodarczej kraju. Inna, że incydent był od początku do końca mistyfikacją, obliczoną – najkrócej mówiąc – na przejęcie kontroli nad polskim środowiskiem ufologicznym i spenetrowanie za jego pośrednictwem zachodnich środowisk ufologów na Zachodzie. Wiedza zdobyta w ten sposób miała posłużyć strategicznym celom Układu Warszawskiego. Kwestię mistyfikacji – z peerelowską bezpieką, hipnozą i nieczystymi rozgrywkami w kręgach rodzimych ufologów w tle – porusza Bartosz Rdułtowski w swojej najnowszej książce „Tajne operacje PRL i UFO”.
Teorie są jeszcze bardziej fantastyczne niż samo spotkanie UFO w Emilcinie. Podlubelska wieś na zawsze zyskała jednak polskiego Roswell. W lipcu 1947 roku w pobliżu tej amerykańskiej mieściny miało dojść do katastrofy pozaziemskiego statku kosmicznego w kształcie spodka. Choć wojsko szybko wydało komunikat, że znalezione szczątki to fragmenty balonu meteorologicznego, tropiciele pozaziemskich cywilizacji nie dali za wygraną. Z czasem doszli do wniosku, że z wraku wydobyto ciała kosmitów, które armia ukryła w sobie tylko znanym miejscu.
Wokół tej hipotezy zbudowano wiele, wykluczających się wzajemnie, teorii spiskowych. Natchnęły one wielu pisarzy i scenarzystów filmowych. Roswell stało się jedną z największych atrakcji turystycznych stanu Nowy Meksyk. W miejscowym, multimedialnym Muzeum UFO można nawet obejrzeć „zrekonstruowanych” Obcych. A kiedy takie centrum powstanie w Emilcinie?</field>
  </doc>
  <doc>
    <field name="id">237</field>
    <field name="title">ukraina-placzace-ikony-zwiastuja-nieszczescie</field>
    <field name="datawydarzenia">w 1917</field>
    <field name="miejsce">na Ukrainie, w Odessie</field>
    <field name="description">Ukraińskie ikony przedstawiające Matkę Boską zaczęły płakać. Coraz więcej doniesień o podobnych przypadkach przekazują mediom prawosławni wierni. Nie jest to dobry omen - na Ukrainie uważa się, że łzy na świętych ikonach oznaczają nadciągający smutek i nieszczęścia.
Roniące łzy ikony Matki Boskiej znajdują się między innymi w Odessie i Równem. Zdaniem ukraińskich mnichów ten cud wcale nie jest pokrzepiający - poprzednio obrazy "płakały" przed wybuchem drugiej wojny światowej i rewolucji w 1917 roku, a także przed powodzią, która nawiedziła Ukrainę cztery lata temu.
Zwykle w przypadku wystąpienia podobnych zjawisk szybko podnoszą się głosy, że mamy do czynienia z mistyfikacją. Tym razem jest to zdaniem mnichów wykluczone - nie ma możliwości "wyprodukowania" kropli na ikonach w panujących obecnie na Ukrainie warunkach pogodowych (od kilku dni temperatura utrzymuje się tam poniżej zera).
Czy płaczące ikony na Ukrainie faktycznie zwiastują kolejne dramatyczne wydarzenia? Sytuacja u naszych sąsiadów jest na tyle niepewna, że nie można wykluczyć takiej możliwości. Zwłaszcza, że obok cudownych obrazów mamy jeszcze niezbyt optymistyczne analizy astrologiczne, przepowiednie, a ostatnio także wypowiedź jasnowidza Krzysztofa Jackowskiego, który twierdzi, że oto rozpoczęła się trzecia wojna światowa...</field>
  </doc>
  <doc>
    <field name="id">238</field>
    <field name="title">unikalne-odkrycie-w-meksyku-czaszka-kosmity-sprzed-tysiaca-lat</field>
    <field name="datawydarzenia">1308 r, 2009 r</field>
    <field name="miejsce">w Meksyku, w Meksyku
Cristina, w Hiszpanii, na El Cementerio, w Peru</field>
    <field name="description">Archeolodzy w Meksyku odkryli właśnie coś, co wygląda jak stożkowata czaszka kosmity. Pochodzenie czaszki datuje się między 945 a 1308 rokiem naszej ery. Do nietypowego znaleziska doszło przypadkowo, podczas kopania systemu irygacyjnego w północno-zachodnim stanie Sonora w Meksyku.
Tajemnica El Cementerio w Meksyku
Cristina Garcia Moreno z Arizona State University, która pracowała nad projektem wyjaśniła, że podobnie "zdeformowane" czaszki znaleziono już jakiś czas temu na cmentarzu w Hiszpanii. "Nie wiemy do końca dlaczego populacje w Hiszpanii oraz w Meksyku miałyby specjalnie deformować głowy", podkreślała Moreno w ostatnim wywiadzie dla ABC News.
"Zakładamy, że deformacja ludzkich czaszek była częścią starożytnego rytuału, który miał miejsce ok. 1000 lat temu. Deformacja mogła zostać osiągnięta poprzez wiązanie ludzkiej głowy między dwoma blokami z drewna w celu wywarcia nacisku na czaszce. Zastanawiającym jest jednak fakt, dlaczego ten sam typ czaszki pojawił się teraz w zupełnie innym miejscu globu" - dodaje badaczka.
Deformacje czaszki były w historii często wykorzystane przez różne społeczeństwa na świecie jako rytuał lub zabieg mający na celu rozróżnienie statusu w grupie lub pomiędzy grupami społecznymi. Powód dla którego osoba, której czaszkę znaleziono na El Cementerio w Meksyku miałaby deformować swoją pozostaje nadal nieznany.
Podnoszone są także nieoficjalne pytania o to, czy to na pewno czaszka człowieka. Wątpliwe jest, czy ludzkie kości byłyby w stanie wytrzymać tak daleki zakres deformacji. Zespół badaczy Cristiny Moreno odkrył w Meksyku również inne artefakty w pobliżu tajemniczej czaszki - wisiorki, pierścienie nosowe oraz biżuterię. Archeolodzy zamierzają kontynuować swoje badania jak najszybciej.
Co wiemy o podobnych czaszkach?
Znalezisko w Meksyku nie pozostaje jednak jedynym, które wywołało ogromne zainteresowanie. Na coś niezwykłego natrafili także naukowcy przy jednym ze stanowisk archeologicznych w Peru. Odnaleziono tam dziwaczną czaszkę o bardzo niekonwencjonalnej formie. Antropolodzy, którzy przyjrzeli się obiektowi, nie mieli wątpliwości - element szkieletu na pewno nie należy do istoty ludzkiej.
Odkrycie dokonane w peruwiańskim mieście Andahuaylillas podzieliło komentatorów, którzy nie są jednomyślni w ocenie jego natury, a medialne doniesienia po ujawnieniu nietypowego kośćca wywołały natychmiast falę spekulacji, co do jego pochodzenia. Najczęściej pojawiające się sugestie wskazują na to, że czaszka pochodzi od przedstawiciela obcej cywilizacji. Antropolodzy z różnych zakątków świata nie przesądzają oczywiście, do kogo należała czaszka, ale jednego są pewni - na pewno nie był to człowiek.
Gorąco było także w maju 2009 r. Tym razem z powodu zdjęcia wykonanego na powierzchni Marsa. Zdaniem wielu osób, na fotografii opublikowanej wówczas przez agencję kosmiczną NASA, widać było czaszkę przedstawiciela obcej cywilizacji. Jak informowały wówczas media, na pierwszy rzut oka rzeczony obiekt przypominał skałę. Burza wybuchła, gdy część zapaleńców uznała, że widoczny na fotografii przedmiot nie jest fragmentem skały, ale czaszką należącą do przedstawiciela obcej cywilizacji.
Niektórzy uznali, że uwieczniona na zdjęciu struktura zawiera oczodoły i nos. "Czaszka ma 15 centymetrów i oczodoły oddalone od siebie o 5 centymetrów. Ma pojemność około 1400 centymetrów sześciennych" - wyznał jeden z obserwatorów, którego zacytowały gazety.
Pytanie o pochodzenie
W literaturze funkcjonują rozmaite teorie próbujące tłumaczyć pochodzenie zdeformowanych czaszek, które co jakiś czas odkrywane są przez archeologów w rozmaitych zakątkach Ziemi. Większość z nich posiłkuje się tezą o rytuałach poszczególnych kultur, inne odwołują się do "mutacji" genetycznych i fizycznych osób, których szkielet odnaleziono.
Należy jednak nadmienić, że w wielu przypadkach nauka pozostaje bezsilna i nie znajduje odpowiedzi na pytanie o pochodzenie tajemniczych czaszek. Co jakiś czas także teorie, które tłumaczą ich genezę są modyfikowane lub w ogóle negowane.
Co Waszym zdaniem znaleziono w Meksyku? Czy opisane w artykule czaszki mogły należeć do przedstawicieli obcych cywilizacji?
Źródło: orwellsky.blog.onet.pl</field>
  </doc>
  <doc>
    <field name="id">239</field>
    <field name="title">uri-geller-wspolpracowal-z-cia</field>
    <field name="datawydarzenia">11 września, 2001 r</field>
    <field name="miejsce">na World Trade, w Izraelu</field>
    <field name="description">Słynący przede wszystkim z wyginania metalowych łyżek telewizyjny celebryta przyznał, że w czasie zimnej wojny współpracował z CIA i Mossadem.
Takie rewelacje na temat Uriego Gellera ujawnione zostały w filmie dokumentalnym nakręconym przez drugi kanał brytyjskiej telewizji publicznej - BBC Two. Celebryta zdradził w nim, że występy w telewizji były dla niego tylko przykrywką - w rzeczywistości zajmował się działalnością szpiegowską i nie tylko. Współpracę z CIA i Mossadem opierał na swoich paranormalnych zdolnościach. Jak twierdzi, był wstanie siłą woli wyczyścić dyski z danymi będące w posiadaniu KGB, a nawet wypuścić bombę, która spadła na ZSRR. Podejrzewa się, że jego szpiegowska działalność została wznowiona po ataku na World Trade Center 11 września 2001 roku.
Urodzony w Izraelu jasnowidz i showman zyskał sławę w latach 70., kiedy to występował w telewizji demonstrując swoją sztuczkę z wyginaniem łyżek oraz inne nietypowe zdolności. Zdarzyło mu się nawet na dwie godziny zatrzymać słynnego Big Bena.
Uri Geller przyznaje, że boi się konsekwencji za swoją szczerość - do tej pory nigdy oficjalnie nie przyznał się do szpiegowskiej działalności i obawia się zemsty.</field>
  </doc>
  <doc>
    <field name="id">240</field>
    <field name="title">usa-politycy-chca-ujawnienia-prawdy-o-ufo</field>
    <field name="datawydarzenia">w 1969, 2013 r, w 2002, 1997 r</field>
    <field name="miejsce">na Księżycu, w Roswell, w Kongresie, w Izbie Reprezentantów</field>
    <field name="description">Czy amerykański rząd i armia ukrywają prawdę o UFO? Sprawa ta nurtuje nawet tamtejszych polityków. Na szczytach władzy toczy się zakulisowa batalia o ujawnienie społeczeństwu skrywanych od lat informacji. Włączyło się w nią grono kongresmanów, urzędników prezydenckich i innych przedstawicieli elit. Czy zdołają przełamać zmowę milczenia?
Amerykańskie władze twierdzą, że zaprzestały badań nad UFO w 1969 r., kiedy uznano, że obiekty te nie zagrażają bezpieczeństwu państwa. Wniosek ten oparto o raport komitetu dr Edwarda Condona (1902-74), który badał obserwacje "latających talerzy" na zlecenie Amerykańskich Sił Powietrznych (USAF) dochodząc do wniosku, że większość z tych incydentów jest niegodna uwagi.
Krytykowany za nierzetelność raport Condona zamykał erę oficjalnych badań nad UFO i otwierał wrota spekulacjom. W to, że amerykański rząd i armia nie interesują się już "latającymi spodkami" nie wierzą jednak nawet tamtejsi politycy. Mało kto wie, że od lat toczy się o to zakulisowa batalia. Grono kongresmanów, urzędników prezydenckich i innych przedstawicieli elit władzy uznaje, że należy monitorować aktywność tych obiektów, a społeczeństwu ujawnić prawdę na ich temat, bez względu na to, jaka ona jest.
Doradca Obamy i były astronauta żądają prawdy
W grudniu 2013 r. pojawiły się informacje, że prawnik i wykładowca, dr John D. Podesta (ur. 1949), zostanie specjalnym doradcą prezydenta Obamy. Wcześniej sprawował on m.in. funkcję sekretarza oraz szefa personelu prezydenckiego za Billa Clintona (1993-2001). Prócz zasług na polu nauk społecznych, Podesta znany jest też z zainteresowania ufologią i jasnego wyrażania opinii o tym, jak państwo podchodzi do problemu niezidentyfikowanych obiektów w przestrzeni powietrznej.
Na zorganizowanej w 2002 r. konferencji ufologicznej Podesta oświadczył, że Stany Zjednoczone powinny wreszcie ujawnić obywatelom prawdę o UFO: "Przyszedł czas, by rząd odtajnił dokumenty starsze niż 25 lat i dostarczył uczonym danych, które pozwolą ustalić, skąd pochodzą te obiekty" - postulował.
W rzeczywistości amerykański rząd już dawno ujawnił dokumentację tzw. Projektu Blue Book - wojskowego programu badań nad UFO zakończonego w 1969 r. Panuje jednak przekonanie, że społeczeństwu nie powiedziano wszystkiego.
Sam Podesta jako urzędnik Clintona koordynował projekt, którego celem było odtajnienie milionów stron poufnych dokumentów wywiadu. Mimo że nie było w nich mowy o latających talerzach, niektórzy mają nadzieję, że nie zniechęciło go to do dalszego lobbowania za uchyleniem embarga na informacje o UFO.
Choć szanse na sukces są małe, możliwe, że Podesta zgromadził już sporo "nieformalnej" wiedzy, którą zechce się podzielić po zakończeniu kariery, jak uczynił to dr Edgar Mitchell (ur. 1930) - były kosmonauta i szósty człowiek na Księżycu. Interesując się zjawiskiem UFO, przez lata wypytywał o szczegóły swoich wysoce postawionych znajomych.
- Byłem osobą na tyle uprzywilejowaną, by wiedzieć, że nasza planeta została odwiedzona przez istoty z kosmosu, a UFO to zjawisko realne - powiedział Mitchell w wywiadzie dodając, że grupa, która zajmowała się latającymi talerzami z ramienia rządu przestała informować Biały Dom o swoich ustaleniach na początku lat 60.
Opinie byłego kosmonauty ujawniły też istotny problem: nawet jeżeli w USA monitoruje się obserwacje UFO, jest to ściśle tajny proces, a informacje krążą w wąskim i zamkniętym kręgu.
Na sugestie Mitchella zareagował od razu rzecznik NASA, który stanowczo zaprzeczył, by jego agencja odgrywała w tym jakąkolwiek rolę. Spekuluje się jednak, że komórki do spraw niezidentyfikowanych obiektów mogą działać przy CIA lub USAF, które w poprzednich dekadach były oficjalnie zaangażowane w badania nad UFO.
Na inną możliwość wskazują dokumenty zespołu o nazwie Majestic-12, które wypłynęły na światło dzienne w latach 80. Według nich za kadencji Harry’ego Trumana (1945-53) powołano grupę specjalistów z różnych agencji państwowych, której zadaniem było zgłębienie zagadki UFO. Po latach okazało się jednak, że wspomniane dokumenty były mistyfikacją mającą wprowadzić ufologów w błąd.
UFO - problem ciągle aktualny
Jeśli ktoś uznaje, że ujawnienie prawdy o UFO dotyczy tylko katastrofy w Roswell i innych starych spraw, jest w błędzie. W ostatnich latach doszło w USA do szeregu obserwacji UFO, które musiały zwrócić uwagę wojska jako możliwe zagrożenie dla bezpieczeństwa kraju. Chodzi m.in. o pojawienie się gigantycznego obiektu nad Phoenix (Arizona, 1997), falę spotkań z latającymi obiektami w formie trójkątów i bumerangów na początku XXI w., latający spodek widziany nad terminalem lotniska O’Hare (Chicago, 2006) czy serię obserwacji dziwacznego obiektu nad Stephenville (Teksas, 2008), który według świadków był ścigany przez myśliwce.
Choć sprawy te odbiły się głośnym echem, społeczeństwo nie doczekało się finalnych wyjaśnień. Ten typowy dla relacji o UFO impas próbowało przełamać kilku polityków, którzy wychodzili z założenia, że amerykańscy podatnicy mają prawo wiedzieć, co lata nad ich głowami.
Jednym z nich jest były senator z Alaski, Mike Gravel (ur. 1930), który twierdzi, że to Biały Dom jest odpowiedzialny za utrzymywanie w tajemnicy faktu istnienia "sił pozaziemskich, które sondują naszą planetę" - mówił mediom. Jego zdaniem najlepszymi dowodami na to, by doniesienia o UFO traktować poważnie są relacje pilotów wojskowych oraz żołnierzy, którzy widywali niezidentyfikowane obiekty nad stanowiskami z bronią jądrową.
- W stanach Wyoming i Dakota Południowa widziano pojazdy kosmiczne unoszące się nad silosami z międzykontynentalnymi pociskami balistycznymi. Kiedy pojawiło się UFO, systemy sterowania nagle odmówiły posłuszeństwa - mówił Gravel, który wspomaga obywatelskie dążenia do ujawnienia zatajanych przez rząd faktów.
Proces ten wspierali też inni parlamentarzyści i gubernatorzy. Ostatnia próba wznowienia oficjalnych badań nad UFO miała miejsce w latach 2003-05 z inicjatywy kongresmana Toma M. Davisa (ur. 1949) i zakończyła się na zamiarze stworzenia niezależnego panelu eksperckiego, który zająłby się kwestią niezidentyfikowanych obiektów.
W 1997 r. pomysł zorganizowania w Kongresie spotkania poświęconego UFO miał senator Dan Burton (ur. 1938).
Za prezydentury Clintona miało miejsce jeszcze jedno przedsięwzięcie, któremu przewodził znany finansista i filantrop, Laurance Rockefeller (1910-2004). Jego pełna nazwa brzmiała "Inicjatywa ujawnienia informacji o UFO przez Biały Dom za prezydencji Clintona". Rockefeller chciał użyć osobistych wpływów, by wymóc na CIA i USAF ujawnienie skrywanych od lat informacji. Jego plan spełzł jednak na niczym.
Embargo na prawdę
Gubernator Bill Richardson (ur. 1947) i Steven Shiff (1947-98) - republikański poseł w Izbie Reprezentantów, obaj z Nowego Meksyku - stanu, gdzie znajduje się miasto Roswell, w którego pobliżu miało dojść do legendarnej katastrofy UFO, na wniosek obywateli próbowali dotrzeć do rządowych informacji na ten temat.
Jeszcze większe zaangażowanie polityków wzbudziły w latach 70. prośby ranczerów dotkniętych plagą tajemniczych "okaleczeń bydła". Precyzja cięć zadawanych zwierzętom i nieuchwytność sprawców spowodowały, że winą za to zaczęto obarczać przybyszów z kosmosu. W wyjaśnienie tego zjawiska zaangażowali się senatorowie Floyd Haskell (1916-98), Harrison Schmitt (ur. 1935, były kosmonauta) oraz Carl Curtis (1905-2000).
Według amerykańskich badaczy, konieczność ujawnienia społeczeństwu informacji o UFO podkreślali w swoich wystąpieniach także: senator John McCain (ur. 1936) w reakcji na incydent z Phoenix, Jimmy Carter (ur. 1924), który jako kandydat na prezydenta obiecywał odtajnienie archiwów oraz kolejny z nominowanych na ten urząd, Dennis Kucinich (ur. 1946), który wyznał, że widział trójkątne UFO niedaleko swego domu w stanie Waszyngton.
Zwolenników idei "Disclosure" - jak zwie się proces mający na celu ujawnienie prawdy o UFO - przybywa z każdym rokiem. Jeden z jej aktywistów, Steven M. Greer, porzucił praktykę lekarską, by organizować spotkania z byłymi wojskowymi i innymi oficjelami, którzy zetknęli się z problemem UFO lub sami widzieli tego typu obiekty.
- Relacje tych ludzi są ostatecznym dowodem na to, że nie jesteśmy sami - mówił. - Technologie istot pozaziemskich mogą rozwiązać globalny kryzys energetyczny i inne wyzwania związane z ekologią i światowym bezpieczeństwem.
Podczas gdy amerykańskie władze unikają tej tematyki, inne kraje okazują większą otwartość. W ostatnich latach Wielka Brytania i Dania ujawniły akta na temat spotkań z UFO gromadzone przez ich ministerstwa obrony. W Argentynie, Brazylii i Peru powstały z kolei państwowe agencje zajmujące się badaniem spotkań z niezidentyfikowanymi obiektami latającymi.
Stanowisko władz USA odnośnie UFO może mieć różne przyczyny, wśród których są względy bezpieczeństwa i… ich koszty. Gdyby przyznano, że USAF aktywnie interesuje się UFO, opinia publiczna mogłaby wymóc na wojsku konieczność reagowania na każde doniesienie o niezidentyfikowanym obiekcie, jakich każdego roku są tysiące.
Eksperci z Projektu Blue Book udowodnili, że większość relacji o dziwnych rzeczach na niebie znajduje racjonalne wytłumaczenie. Pozostaje jednak mały odsetek spraw, które opierają się wszelkim wyjaśnieniom. I to one interesują wszystkich najbardziej.</field>
  </doc>
  <doc>
    <field name="id">241</field>
    <field name="title">uzdrawianie-kwantowe-leczenie-bez-skalpela</field>
    <field name="datawydarzenia">w 1978</field>
    <field name="miejsce">w Los Angeles</field>
    <field name="description">Jeśli mam być szczery, muszę stwierdzić, że kiedy stawiałem pierwsze kroki w tej technice uzdrawiania, sam kilka razy nie mogłem uwierzyć w to, czego dokonywałem.
Kiedy w 1978 roku zbliżało się wydanie mojej pierwszej książki zatytułowanej „Your Healing Hands – The Polarity Experience”, przyjaciółka uparła się, żebym wziął udział w warsztatach prowadzonych przez niesamowitego uzdrowiciela. Na początku warsztatu ogarnęło mnie zdziwienie, gdy okazało się, że grupie przewodzi bardzo mocno zbudowany, cichy sześćdziesięciolatek, który siedział sam na uboczu i z nikim nie rozmawiał.
Powinienem jeszcze dodać, że w tamtym okresie czułem się dosyć pewnie. Byłem młodym dwudziestoośmiolatkiem, autorem, którego książkę – swoją drogą pierwsze takie dzieło i jedyną popularną książkę dotyczącą terapii polarity – miano właśnie wydać. Ale wracam do Boba Rasmussona – lidera. Bob, urodzony gawędziarz, kiedy tak wyrzucał z rękawa coraz to nowe – i zupełnie dla mnie niesamowite – opowieści, wykazywał całkowitą nonszalancję i brak emocji. Potem poprosił, aby ktoś z widowni zgłosił się na ochotnika. Wstała przyjaciółka, od której otrzymałem zaproszenie na warsztaty.
Przez kilka minut razem z całą grupą studiowaliśmy jej postawę. Dopiero wtedy zauważyłem, że jej kręgosłup wyginał się wyraźnie w literę S – jeden bark znajdował się znacznie wyżej od drugiego, to samo działo się z biodrem itd. A Bob tak po prostu zaczął pracować, nie okazując przy tym choćby najmniejszej emocji, dotykając po kolei miejsc na ciele ochotniczki. Wyraźnie nam wtedy pokazał, że grzebień potyliczny (znajdujący się u podstawy czaszki) jest poważnie skrzywiony. Bob zaczął nabierać dużych ilości powietrza i przez kilka sekund delikatnie dotykał podstawy czaszki mojej przyjaciółki. Wygląd grzbiebienia błyskawicznie wrócił do normy. Bob dotknął potem bioder, barków i przebiegał rękoma wzdłuż kręgosłupa. Kiedy zobaczyłem, jak kości wydawały się niemalże „wtapiać” we właściwe miejsce, osłupiałem. W ciągu dziesięciu czy piętnastu minut kręgosłup mojej przyjaciółki prawie się wyprostował, zaś biodra i barki przyjęły prawidłowe ustawienie. Mówiąc delikatnie, wprawiło mnie to w niemałe zdziwienie!
Od razu doszedłem do trzech głównych wniosków. Pierwszy dotyczył tego, że Bob Rasmusson ma pewien rzadki i niesamowity dar. Drugi – że nikt inny nie jest w stanie tego zrobić. Trzeci – że mnie na pewno nigdy się to nie uda. Jednak pod koniec warsztatów okazało się, że dzięki delikatnemu dotykowi potrafiłem – co prawda jeszcze dość nieporadnie – zmieniać ułożenie kości. To było niesamowite. Na szczęście trzy powyższe wnioski były błędne. (...)
Przez następne kilka lat każdego dnia godzinami ćwiczyłem przewodzenie energii. Nadszedł w końcu moment, gdy w swoich wysiłkach nabrałem kreatywności i właśnie wtedy odkryłem nowe sposoby wzmacniania energii i zwiększania własnej mocy. Doszło nawet do tego, że Bob poprosił mnie, bym pracował na jego ciele.
Margery
Myślę, że największy szok, jakiego doznałem przy tej pracy, przeżyłem mniej więcej dwa lata po pierwszym zetknięciu się z podstawową techniką nauczaną przez Boba. Przebywałem właśnie w Los Angeles, gdzie demonstrowałem ośmioosobowej grupie specyfikę dotyku kwantowego. Na ochotniczkę do mojego pokazu zgłosiła się Margery. Cierpiała na poważny przypadek osteoporozy i była tak bardzo zgarbiona, że gdy chodziła, mogła patrzeć tylko w dół. Aby móc lepiej przyjrzeć się jej plecom, poprosiłem, by swoją bluzkę zapinaną na guziki założyła tyłem do przodu.
To, co ukazało się wtedy mym oczom, wprawiło mnie w osłupienie. Każdy kręg był poważnie powykrzywiany. Jeden z nich wykrzywiał się w znacznym stopniu na lewo, inny, leżący niżej, oddalał się jeszcze bardziej na lewo, zaś następny został w jakiś sposób wypchnięty w prawą stronę. Niektóre kości wystawały tak bardzo, że gdybym ich nie zobaczył, nigdy bym nie pomyślał, że coś takiego w ogóle jest możliwe – wyglądały jak kości dinozaurów. Inne natomiast uległy znacznemu wgnieceniu. Kiedy patrzyłem na kręgosłup Margery, nie dziwiłem się wcale, że podczas chodzenia tak bardzo się garbiła.
Zacząłem przewodzić energię. Pracowałem nad wszystkimi kręgami po kolei, poświęcając każdemu około minuty lub dwóch. Po mniej więcej piętnastu minutach osoby, które się temu przyglądały, zaczęły komentować: „Czy kręgosłup zaczyna się prostować, czy to tylko moja wyobraźnia?”. Po następnych piętnastu czy dwudziestu minutach usłyszałem kolejne uwagi: „Jestem pewien, że wygląd kręgosłupa znacznie się poprawił”. Wyglądało na to, że stopniowo kości zaczynają znajdować właściwsze ustawienie. Minął jeszcze kwadrans, po czym wśród zgromadzonych dało się słyszeć: „O mój Boże, to naprawdę działa!”. Wystarczyło niecałe półtorej godziny, a wszyscy popadli w kompletne osłupienie.
Nie mogłem uwierzyć własnym oczom. Każdy kręg Margery znajdował się teraz w linii prostej. Te kręgi, które uległy znacznemu wypchnięciu lub wgnieceniu, wydawały się przyjmować naturalne ułożenie. Margery wstała i nagle okazało się, że kobieta jest znacznie wyższa ode mnie – jeszcze godzinę temu byliśmy równi. Do sali weszła córka Margery. Kiedy zobaczyła swoją matkę stojącą w wyprostowanej pozycji, w jej oczach pojawiły się łzy. Kobiety przytuliły się i rozpłakały. Rozmowy o tym, co się przed chwilą wydarzyło, nie ustawały. Byłem oszołomiony równie mocno jak zgromadzone na sali osoby.
Kiedy wróciłem do mieszkania przyjaciela, u którego się wtedy zatrzymałem, przyjemne myśli ustąpiły miejsca podenerwowaniu. Pamiętam, że usiadłem na podłodze, oparłem o ścianę i zamyśliłem. Nagle usłyszałem w głowie głośny i bardzo przekonujący głos: „TO NIE MIAŁO MIEJSCA!”. Uwierzyłem mu na krótką chwilę. Potem jednak zaprotestowałem, przypominając sobie komentarze osób niedowierzających jeszcze temu, co się działo z kręgosłupem Margery. Mym oczom ukazała się scena, kiedy kobieta stała wyprostowana i wysoka, płacząc ze szczęścia. Nie – odezwał się mój wewnętrzny głos – to miało miejsce! To się stało naprawdę. (...)
Bob i jego pęcherzyk żółciowy
Pewnego ranka zadzwoniono do mnie i powiedziano, że Bob Rasmusson miał atak pęcherzyka żółciowego. Bardzo cierpiał, ale niestety nie znał w Los Angeles żadnych uzdrowicieli. Zapytano, czy mógłbym przyjechać do niego z Santa Cruz (około siedem godzin jazdy). Odwołałem wtedy wszystkie swoje plany i po dwudziestu minutach byłem już w samochodzie, w drodze do Los Angeles.
Kiedy dotarłem do miasta, zatrzymałem się w motelu, w którym przebywał Bob. Leżał na łóżku. Po przyjeździe dowiedziałem się, że lekarze chcieli usunąć mu pęcherzyk żółciowy. Pomysł przeprowadzenia operacji przez zupełnie obcych ludzi i strata jednego z ważniejszych organów nie spodobał się Bobowi. Wspiąłem się zatem na jego łóżko, położyłem swoje dłonie na pęcherzyku żółciowym chorego i zacząłem pracować nad przewodzeniem energii. Aby wykonać tę pracę, należy być maksymalnie skoncentrowanym. Poza tym wymaga ona włożenia ogromnego wysiłku i dokonania pewnych czynności oddechowych. Po mniej więcej półtorej godzinie Bob nie czuł już bólu. W końcowej części sesji bardzo się pocił. Wstał z łóżka, poszedł pod prysznic, a potem podziękował mi i stwierdził po prostu, że czuje się dobrze. Jeszcze tego samego wieczoru wróciłem do Santa Cruz. Trzynaście lat później dowiedziałem się o pełnym rezultacie tamtej sesji. Okazało się, że Bob już nigdy potem nie miał żadnych problemów ze swoim pęcherzykiem żółciowym.
Te pierwsze „doznania szokowe” okazały się bardzo przydatne w moim rozwoju jako praktyka dotyku kwantowego. Widok kości ustawiających się nagle we właściwym położeniu stał się dla mnie czymś całkowicie naturalnym. Teraz takie reakcje szokowe wzbudzają we mnie moi studenci, którzy dokonują tego, czego ja sam nigdy nie dokonałem. Obecnie nie tyle mnie zaskakuje, co głęboko wzrusza dziejący się cud, a ja czuję jedynie wdzięczność i zadziwienie.</field>
  </doc>
  <doc>
    <field name="id">242</field>
    <field name="title">wampiry-wychodza-z-grobow</field>
    <field name="datawydarzenia">w 1974, w 1772</field>
    <field name="miejsce">na Rynku Głównym, w Krakowie, w Nowym Jorku, w So, w Południowej Karolinie</field>
    <field name="description">Zwłoki skierowane twarzą do dołu, skrępowane sznurami, pochowane w pozycji embrionalnej, przygniecione głazem. Głowa odcięta, a klatka piersiowa przebita kołkiem. Tak właśnie chowano prawdziwe wampiry.
Wampir odkopany
Prowadząc wykopaliska na Rynku Głównym w Krakowie, zespół kierowany przez archeologa Cezarego Buśko trafił na nietypowe groby. – Trzy pochówki były ułożone w pozycji płodowej, dwa miały obciętą i przemieszczoną głowę. W jednym przypadku głowę ułożono na wieku trumny, w drugim położono ją obok korpusu. Jeden szkielet był ułożony na brzuchu i miał skrępowane ręce – wylicza dr Buśko. Zdaniem naukowca, w ten sposób średniowieczni mieszkańcy Krakowa starali się uniemożliwić "wampirom" wydostanie się z grobu.
Na podobne wykopaliska natrafił Włoch Matteo Borrini, pracownik Uniwersytetu we Florencji, podczas prac archeologicznych na wyspie Lazzaretto Nuovo. Jedno z odnalezionych ciał należało do kobiety, w której zęby wsadzono specjalną cegłę, używaną w tamtych czasach podczas egzorcyzmów. Według specjalistów National Geographic, to pierwszy raz w historii, gdy sposób pochówku nie pozostawiał wątpliwości i sugerował jednoznacznie, że ciało należało do rzekomego wampira. – Ludzie wierzyli, że dziury odnajdywane w odkopanych całunach, były dowodem na pośmiertne "przeżuwanie", magiczną przyczyną wszelkich nieszczęść dotykających żywych – dodaje Borrini i tłumaczy, że właśnie dlatego do ust niektórych zmarłych wkładano przedmioty takie jak cegły. – Miałem dużo szczęścia, nie spodziewałem się, że odkryję tu grób wampira. Można powiedzieć, że stałem się teraz współczesnym odpowiednikiem łowcy wampirów – żartuje Borrini.
Wampir przyłapany
Joel Martin ma sześćdziesiąt lat, mieszka w Nowym Jorku i uznaje się za spadkobiercę etosu Abrahama Van Helsinga, najsłynniejszego pogromcy wampirów, postaci literackiej wywodzącej się z powieści Brama Stokera o Drakuli. Martin, w przeciwieństwie do Borriniego, nie jest zainteresowany martwymi wampirami; Amerykanin poluje na te żyjące. Jego zdaniem wampirem może być każdy - policjant, sąsiad, nauczyciel, kierowca taksówki:
– Można je wytropić w spelunach w SoHo, TriBeCa czy Greenwich Village. Martin przyznaje, że gdy był młody, uznawał opowieści o wampirach jedynie za element średniowiecznego folkloru: – Do momentu, gdy w 1974 usłyszałem w radiu wywiad ze Stephenem Kaplanem, autorem książki "Wampiry istnieją" – wtedy przejrzałem na oczy.
Martinowi udało się umówić z cenionym wampirologiem i przez jakiś czas razem kontynuowali poszukiwania współczesnych kriwopijców. Ponad trzydzieści lat temu założyli Instytut Badań nad Wampirami (z siedzibą w domu Martina), publikowali kolejne teksty, podejmowali rozliczne próby uświadomienia społeczeństwu, że wampiry istnieją. Martin jest emerytowanym nauczycielem, gospodarzem radiowego programu "Duchowa prawda", autorem kilku książek. W zeszłym roku ukazał się jego bestseller "Nawiedzenia we współczesnej Ameryce", w którym autor opisuje – między innymi – badania nad siłami paranormalnymi zlecone przez Hitlera, wykorzystanie telekinezy w akcjach CIA czy magiczne moce Hillary Clinton – Prawdziwe wampiry nie wyglądają tak, jak te z sagi Stephenie Meyer ("Zmierzch"). One są tu, między nami, w środku miasta – dodaje Martin. – Sam prowadzę regularną korespondencję z czterema wampirami z Manhattanu, dwoma z Bronksu i jednym z Queensu.
Wampir pożądany
– Urodziłem się w 1772 roku nieopodal Charleston w Południowej Karolinie. Mój ojciec był bardzo bogatym człowiekiem, posiadał ogromną plantację ryżu. To się stało niedługo po moich siedemnastych urodzinach. W drodze do domu napotkałem piękną, ciemnowłosą kobietę o twarzy anioła – opowiada anonimowy wampir autorowi jednego z najpopularniejszych amerykańskich blogów o tematyce paranormalnej. – Przed wschodem słońca było już po wszystkim, stałem się wampirem; Anne Rice zaskakująco wiernie opisała ten proces w swoich książkach.
Współczesny człowiek nie stara się chronić przed wampirami. Chce zostać jednym z nich – tak popularnym elementem popkultury stali się w ostatnich latach komiksowi krwiopijcy, bohaterowie serii "Twilight", "Vampire Academy" czy "Vampire Diaries". W internecie można odnaleźć wiele bardzo szczegółowych wskazówek dotyczących procesu przemiany w wampira. Igontenshi11, użytkownik portalu Yahoo Answers twierdzi, że to prosta sprawa, aczkolwiek mało przyjemna: “Najpierw muszą wyssać z ciebie krew, później przetoczyć część swojej do twojego ciała przez nacięcie na ręce lub usta. To bardzo bolesna transformacja. Ale warta wszystkiego!”. Czy na pewno? Inanna Arthen, redaktorka portalu EarthSpirit.com tłumaczy, że prawdziwy wizerunek wampirów różni się znacznie od tego wyobrażonego: wampiry mają bardzo częste problemy trawienne i dermatologiczne, nie potrafią pracować w dzień, mają skłonność do depresji.
Prawdziwe wampiry nie są w stanie przedstawić nam, ludziom, spójnej wizji swojego gatunku. Na stronie DarknessEmbraced.com można odnaleźć informację: "wampirem się rodzi, a nie staje podczas magicznego rytuału. Choć to zjawisko wciąż niewyjaśnione przez naukę, my wiemy, że wszystko jest ściśle związane z genetyką". Niestety, dla większości z nas nie ma nadziei. Igontenshi11 konkluduje: “Jeśli chcesz stać się wampirem, to życzę powodzenia, bo najpierw będziesz musiał jednego znaleźć. A my potrafimy się ukryć”.</field>
  </doc>
  <doc>
    <field name="id">243</field>
    <field name="title">wiadomo-kiedy-wybuchnie-wojna-atomowa</field>
    <field name="datawydarzenia">w 1947, 2013 r</field>
    <field name="miejsce"></field>
    <field name="description">Naukowcy twierdzą, że stoimy nad przepaścią. Wystarczy jeden krok i świat, który znamy rozsypie się jak domek z kart. Na dodatek eksperci wieszczą, że wszystko ma się wydarzyć o 23.55! Jak to rozumieć?
Ukrywają to przed nami, ale prawda i tak zawsze wyjdzie na jaw. Właśnie opublikowano wstrząsający raport o militarnej sytuacji na świecie. Jego lektura jest przerażająca. Świat zbroi się na potęgę. Państwa zwiększają swój potencjał nuklearny w tempie dotąd nienotowanym. Czy to oznacza, że już wkrótce świat znajdzie się u progu wojny atomowej? Możliwe, bo naukowcy twierdzą, że stoimy nad przepaścią. Wystarczy jeden krok i świat, który znamy rozsypie się jak domek z kart. Na dodatek eksperci wieszczą, że wszystko ma się wydarzyć o 23.55! Jak to rozumieć?
"Zegar zagłady" to termin wprowadzony w 1947 r. z inicjatywy wydawców periodyku "Bulletin of the Atomic Scientists". Jego wirtualne wskazówki odmierzają czas, jaki pozostał ludzkości. Im bliżej znajdują się północy - tym mniej czasu pozostało naszemu rodzajowi. Położenie wskazówek uzależnione jest m.in. od zagrożenia światową wojną nuklearną. Teraz naukowcy ustawili jego wskazówki na godzinę 23.55, uznając, że jest najbardziej adekwatna do panującej obecnie na świecie sytuacji!To oznacza, że czeka nas wojna atomowa?
Najnowszy raport SIPRI (Sztokholmskiego Międzynarodowego Instytutu Badań nad Pokojem) przyprawia o ciarki. Zdaniem ekspertów, wszystkie największe kraje nieustannie zwiększają swój potencjał nuklearny. Przerażające jest to, że robią także sygnatariusze traktatów zabraniających rozprzestrzenienia broni jądrowej! Z raportu biją po oczach przerażające statystyki. Wciąż rosną wydatki na zbrojenia. W ostatnim roku stanowiły one 2,5 procent światowego produktu brutto. Okazuje się, że na początku 2013 r. Stany Zjednoczone, Rosja, Francja, Wielka Brytania, Chiny, Indie, Pakistan i Izrael posiadało 4,4 tysiąca różnych typów broni jądrowej znajdujących się w stanie gotowości operacyjnej. 2 tysiące z nich gotowych jest do natychmiastowego użycia! Pakistan i Indie zwiększyły w ostatnim czasie zarówno zasoby broni nuklearnej, jak i wyrzutni rakietowych, a Chiny - głowic nuklearnych.</field>
  </doc>
  <doc>
    <field name="id">244</field>
    <field name="title">widziala-wiele-duchow</field>
    <field name="datawydarzenia"></field>
    <field name="miejsce">w Wieliczce</field>
    <field name="description">"Zobaczyłam dziadka, który trochę pobladł, bo widział, ze trzymam kogoś za rękę i z kimś rozmawiam. Nawet pytał, z kim rozmawiam, więc powiedziałam, ze z panem żołnierzem, który mnie znalazł i powiedział, że zaprowadzi do dziadka".
Otrzymałam dwie wiadomości od Pani, która doświadczyła bardzo wyrazistych i mocnych kontaktów z istotami bezcielesnymi. Uzyskałam zgodę na publikację. Tekst publikuję w oryginalnej postaci. Proszę mi wierzyć, robi wrażenie.
Pierwszy duch, którego pamiętam był ubrany w mundur żołnierza, ale ja nawet nie wiedziałam, że był duchem. Zgubiłam się na grzybach, miałam jakieś pięć lat. Rozpłakałam się, wtedy zobaczyłam klęczącą przede mną postać, która uspokajającym tonem mówiła, że mam nie płakać i zaprowadzi mnie do dziadka. Żołnierz powiedział jeszcze jedną rzecz, że wie, iż bolą mnie nogi, że muszę iść na nogach, bo nie może mnie nieść. Trzymał mnie za to za rękę. Ani przez chwilę nie miałam wątpliwości, że idzie ze mną człowiek. Potem zobaczyłam dziadka, który trochę pobladł, bo widział, ze trzymam kogoś za rękę i z kimś rozmawiam. Nawet pytał, z kim rozmawiam, więc powiedziałam, ze z panem żołnierzem, który mnie znalazł i powiedział, że zaprowadzi do dziadka. Dziadek jeszcze pytał czy go widzę, co mnie rozbawiło, no, bo przecież widziałam. Potem odszedł w stronę, z której przyszliśmy. Dziadek się przeżegnał kilka razy. Dziadek zabrał mnie na grób, krzyż brzozowy z zardzewiałym hełmem. I kazał mi odmawiać Wieczny odpoczynek, czego zrozumieć nie mogłam. Bo dla mnie żołnierz był żywy. Więcej mnie na grzyby nie zabrali.
Nie był to jedyny duch, którego widziałam. Wszystkie wyglądały jak żywe osoby. Bardzo mnie też rozbawiły Cyganki w Wieliczce, które zabrały mi pieniądze z ręki i chciały wcisnąć jakiś bajer. Kiedy wzięła moją rękę w swoją, zbladła i oddała mi pieniądze, goniłam je i wtedy mi powiedziała, że za mną stoją duchy i uciekły.
Rzeczywiście duchy pojawiały się w sytuacjach, powiedzmy kryzysowych. Prawie… zapomniałam o mężczyźnie w meloniku na schodach. Dwa razy byli świadkowie, którzy widzieli jak z duchem rozmawiam, ale sami go nie widzieli - mój dziadek, ojciec i mama. Ponieważ byłam wówczas dzieckiem, nie rozumiałam ich durnych pytań w stylu widzisz ich, słyszysz etc.
Ale możliwe, że u mnie zdolność ich odczuwania, widzenia wynikała z zawieszenia między tym, a poprzednim życiem. To takie moje gdybanie.
Pamiętam jeszcze, że żołnierz odchodząc zrobił się jakby wyblakły, nie umiem tego opisać dokładnie, bo to takie wrażenie nierzeczywistości postaci. Takie samo wrażenie miałam, kiedy zaczepił mnie duch kobiety, ale o tym, że jest duchem przekonałam się później. Kobieta wiedziała jak mam na imię, wiedziała, ze mama jest w szpitalu i wiedziała, że myślę o tym, ze po jej śmierci (bo taką ewentualność zakładałam) mogę trafić do domu dziecka. Akurat szłam do szpitala do mamy, a niedaleko była cukiernia, gdzie chciałam kupić loda, niestety nie miałam wystarczającej ilości pieniędzy, więc wyszłam przed cukiernię. Wtedy do mnie podeszła. W pierwszej chwili myślałam, że to jakaś koleżanka mamy. Wiedziała jak mam na imię, że mama w szpitalu. Dała mi pieniądze, żebym w cukierni kupiła loda. Ale to nie ona płaciła, a sprzedająca wcale na nią nie patrzyła, jakby jej nie widziała. Po wyjściu na zewnątrz powiedziała mi, że mam się nie martwić, bo mama nie umrze, a ja nie pójdę do domu dziecka. Czekała przy krawężniku, aż przejdę na drugą stronę ulicy. Odwracałam się kilka razy i ona tam stała, nawet, kiedy jedną nogą stałam na krawężniku, a drugą jeszcze na ulicy i kiedy będąc już na chodniku odwróciłam się ona po prostu zniknęła. Jakby jej obraz się, nie wiem rozmył, stał półprzezroczysty, trudno to opisać. Oczywiście mama nie kojarzyła takiej kobiety, chociaż dokładny jej rysopis podałam.
Później jeszcze w lesie spotkałam ducha staruszki, nie wiedziałam, że to duch. Kuzyn zabrał mnie na grzyby, a potem mnie zostawił i śmiał się, że nie trafię do domu. Całą scenę obserwowała starsza kobieta, miała dużo spódnic na sobie i chustkę na głowie. Powiedziałam, że nie znam tego lasu. Powiedziała mi, że jak pójdę - prosto, wskazała kierunek, dojdę do strumyka, mam iść, aż do drogi, za drogą polami, aż do domu dziadka. Tak zrobiłam. W domu powiedziałam dziadkowi jak potraktował mnie kuzyn i że o mało nie potrącił tej starszej kobiety, na co mój kuzyn stwierdził, że jestem głupia, bo w lesie nikogo nie było. Dziadek kazał mi ją opisać. Pokiwał tylko głową. Jakiś czas później jadąc na pogrzeb dziadka taksówką, w grudniową mroźną noc miałam się przekonać, że duch nie musi się zmaterializować. Taksówka wpadła w poślizg, akurat siedziałam z przodu, obok taksówkarza. Moją stroną… prawie uderzyła w drzewo. Widziałam jak pomiędzy drzewem a taksówką stoi postać, pochylona, trzymająca ręce po obu stronach samochodu, ta postać to jakby zagęszczone powietrze, postać jakby półprzezroczysta… jakby guma, gąbka pomiędzy samochodem a drzewem. Postać wyhamowała samochód, że nawet zderzak nie ucierpiał. Na pewno to nie był dziadek. Może to była ów postać, która czasem wyciągała mnie z tarapatów… nie wiem. Kiedy bawiliśmy się z kuzynem w turlanie z dachu stodoły i zatrzymywanie przy krawędzi, ale spadłam i coś mnie na dole złapało. Wyglądało tak, jakbym była zawieszona w powietrzu i kuzyn wystraszył się i uciekł. Albo jak w środku nocy wracałam z apteki z antybiotykiem dla chorego, a w parku, po drugiej stronie było dwóch mężczyzn, którzy chcieli przejść na drugą stronę ulicy i nagle się wystraszyli wielkiego psa, który rzekomo szedł ze mną. Ja psa nie wiedziałam, ale widziałam na padającym śniegu odciski wielkich psich łap i tak mi było na duszy lekko, że nie idę sama.
Świat duchów jest związany z ludzkim światem. Nigdy się nie wie, kogo się spotka. Widywałam kolory aury ludzi, mówiąc kolorowi ludzie. Wiedziałam, że ci bez nich umrą. Nawet powiedziałam kiedyś babci, że pan S. umrze. Umarł, babcia chciała wiedzieć, skąd wiedziałam. Nie umiałam wyjaśnić, ale poszłam zobaczyć pana S. w trumnie. Być może to było powodem, że z taką łatwością ukazywały mi się duchy. W każdym razie z duchami jest jak z powietrzem. Nie widzimy go, ale przecież jest. Duchy są, tylko nie każdy je potrafi zobaczyć. Nie przychodzą na każde wezwanie.
To nie wszystkie duchy, które spotkałam. Było ich więcej. Chociaż trudno pisać duch. Kiedy się rozmawia z kimś, dotyka go i on/ona istnieje. Trzyma się za rękę, odbiera pieniądze… Nawet, jeśli się ma wrażenie nierealności… to w sytuacjach, kiedy człowiek potrzebuje pomocy i nagle ta pomoc nadchodzi, jest wielka radość. Oni widzieli mnie, a ja ich. I pewnie sama bym w takie historie nie uwierzyła, gdybym nie przeżyła takich doświadczeń. Widząc kogoś, coś, zakładamy z góry, że inni widzą to samo, ale czy słusznie? Nie zawsze. Gdybym miała opisać ducha to napisałabym, że wygląda jak żywy człowiek, mówi, słyszy, w dotyku jest jak żywy człowiek, tylko potrafi zniknąć. Ach, i wie więcej.
Źródło: biuro-duchow.blog.onet.pl</field>
  </doc>
  <doc>
    <field name="id">245</field>
    <field name="title">widziales-to-auto</field>
    <field name="datawydarzenia"></field>
    <field name="miejsce"></field>
    <field name="description">Wierzenia w duchy i niewytłumaczalne zjawiska towarzyszą nam od zawsze, pod postacią opowieści przekazywanych z ust do ust. O tych starszych przeczytamy w książkach, te nowe krążą po świecie pod postacią tak zwanych miejskich legend.
Straszą nas nawiedzone domy, duchy ludzi, którzy zginęli w tragicznych okolicznościach, czasem słyszymy także o duchach zwierząt. Duchy mogą ukrywać się także w nawiedzonych przedmiotach. Większość z nas słyszała opowieść o znikającej autostopowiczce. Jednak nie tylko ona straszy nocami na opustoszałych drogach. Czasem zdarza się spotkać samochód-widmo.
Istnieje wiele przekazów mówiących o takim tajemniczym pojeździe. Z reguły pojawia się w ciemnościach, przy nieprzyjemnej deszczowej pogodzie lub w czasie śnieżyc. Zazwyczaj z ogromną prędkością jedzie z przeciwnej strony, oślepiając swoją ofiarę mocnymi światłami. Zdezorientowani kierowcy, próbując uniknąć kolizji wykonują gwałtowne manewry - hamowania i skrętu. Dla wielu z nich spotkanie z dziwnym widmem kończy się na poboczu, w rowie czy na drzewie. Według relacji świadków, w momencie tuż przed zderzeniem auto-napastnik znika. Niektórzy wspominają, że nie widać w nim było kierowcy. Czasem za kierownicą widywano ciemną postać w kapeluszu lub kapturze uniemożliwiającym rozpoznanie twarzy. Niekiedy sytuacja wygląda inaczej. Niektórzy opowiadają o stojącym na poboczu samochodzie. Kiedy ofiara go mija, auto włącza się do ruchu i z wielką prędkością uderza w jej tylni zderzak. Potem cofa się i powtarza manewr. W końcu z ogromną prędkością, na wstecznym biegu oddala się z miejsca zdarzenia i znika. Mimo tego, że widmo uderza z wielką siłą, na samochodzie ofiary nie ma żadnych śladów wypadku. Są osoby, które po kolizji z samochodem-zjawą widziały w lusterkach wstecznych rzeczy, których tam z pewnością nie było.
Czasem samochód-widmo pojawia się znikąd. Nie widać w nim kierowcy, za to z ogromną prędkością, rykiem silników i oślepiającymi światłami zmierza w kierunku jadącego spokojnie samochodu. Kiedy przestraszony kierowca zaczyna uciekać, widmo go goni. Pościg trwa do chwili, kiedy ścigany zjedzie na pobocze. Wtedy widmo znika. Czasem jednak taka gonitwa kończy się tragicznie. Przerażona ofiara traci panowanie nad kierownicą i ulega wypadkowi.
Najbardziej zdumiewający jest fakt, że samochody-widma widywane były czasem także w słoneczne dni, w ruchliwym centrum miasta. Rozpędzone zjawy niespodziewanie przejeżdżają przez skrzyżowania czy wyjeżdżają zza zakrętu, powodują kraksy i stłuczki, po czym rozpływają się w powietrzu. Czasem pojawia się fantom pojazdu, który bez najmniejszej szkody “przejeżdża”, a wręcz przenika przez innych użytkowników drogi i przeszkody i znika. Zdarzyło się też kilka policyjnych pościgów, kiedy uciekające auto nagle znikało lub przejeżdżało (przenikało) przez stojące na drodze przeszkody - płoty lub budynki.
Opowieści o pojazdach-duchach nie są nowe. Tajemnicze samochody wywodzą się od bezgłowych jeźdźców, tratujących ludzi, którzy stanęli na ich drodze, czy od tajemniczych, czarnych powozów, które poruszały się bez stangreta, a potrafiły gonić po drogach nieszczęsne ofiary. Rozwój techniki spowodował modyfikację dawnych legend. Teraz mamy do czynienia nie tylko z nawiedzonymi samochodami, ale także pociągami, samolotami, statkami czy ciężarówkami. Pojawiły się także opowieści o przejeżdżających przez ściany rowerzystach-widmach. Niezależnie od tego, jaki jest rodzaj pojazdu, to miejsce jego pojawiania się jest zazwyczaj związane z wypadkiem, który się tam wydarzył. Często odtwarzają one ostatnie chwile ich kierowców, najczęściej w warunkach pogodowych zbliżonych do tych, które panowały w czasie samego wydarzenia. Niektóre widma pojawiają się nieregularnie, inne tylko w czasie rocznicy wypadku.
Samochody-widma znalazły swoje miejsce w kulturze. Pisano o nich książki, kręcono filmy. Jednym z najsłynniejszych morderczych samochodów jest oczywiście “Christine” Stephena Kinga. Autor ten ma wyjątkowy talent do przekuwania naszych lęków i wierzeń w bestsellerowe powieści.
Mam nadzieję, że jedynym samochodem-widmem, z jakim przyjdzie nam się spotkać, będzie ten filmowy czy powieściowy. Tego życzę wszystkim, którym przyjdzie przy deszczowej pogodzie czy śnieżycy podróżować opustoszałą drogą. A niezależnie od tego, czy na naszej drodze pojawi się samochód-widmo czy też nie, zawsze warto zachować uwagę i jeździć ostrożnie. Przecież nie chcemy, żeby kiedyś to nasze auto w formie zjawy atakowało innych kierowców.</field>
  </doc>
  <doc>
    <field name="id">246</field>
    <field name="title">wielka-ksiega-komunikacji-z-duchami</field>
    <field name="datawydarzenia"></field>
    <field name="miejsce"></field>
    <field name="description">"Raz na tydzień spotykaliśmy się w moim londyńskim mieszkaniu i pracowaliśmy z tablicą Ouija, pismem automatycznym lub inną metodą kontaktu z duchami. Nikt z nas nie był ani naiwny, ani zupełnie sceptyczny. Notowaliśmy wszystko skrupulatnie, staraliśmy się zachować otwarte umysły i dokładnie badaliśmy wszystko, co się wydarzało. A wydarzały się czasem zaskakujące rzeczy".
Możliwość nawiązywania kontaktu z "drugą stroną" fascynowała ludzi bodaj od początku świata. W czasach starożytnych zarezerwowana była dla kapłanów, w okresie romantyzmu stanowiła wręcz społeczną normę, a niedługo później stała się modą w kręgach arystokratycznych - wtedy to właśnie zaczął się rozwijać spirytualizm, a więc wiara w duchy połączona z dążeniem, by przeniknąć do ich tajemniczego świata. Niesamowitą popularnością zaczęły się wtedy cieszyć seanse spirytystyczne, na całym świecie pojawiały się coraz bardziej utalentowane (lub sprytne) media, a zwykli ludzie robili wszystko, by tylko udało im się za ich pośrednictwem skontaktować z ukochanymi zmarłymi. Wśród osób zafascynowanych naocznym doświadczaniem zjawisk paranormalnych był między innymi autor książek o Sherlocku Holmesie - Arthur Conan Doyle czy twórca "Lalki" - Bolesław Prus.
Dziś czasy świetności spirytualizmu mamy już za sobą, w dużej mierze za sprawą licznych oszustw, których dopuszczały się dziewiętnastowieczne media. Zdemaskowanie części z nich automatycznie zmniejszyło wiarygodność tych, których umiejętności nigdy nie udało się zakwestionować.
Dla osób, które wierzą, że kontakt z duchami jest możliwy i warto poświęcić się zgłębianiu tematu na polskim rynku pojawiła się rewelacyjna pozycja - "Wielka księga komunikacji z duchami" autorstwa Raymonda Bucklanda. To ładnie wydana, obszerna książka zawierająca sporo historii o duchach, objaśnienia terminów i metod związanych z kontaktami z "drugą stroną", ale przede wszystkim przyciągająca lekcjami, dzięki którym każdy z nas może nauczyć się wykorzystywania swoich ukrytych mocy. Zdolności mediumiczne tkwią w nas wszystkich i odpowiednio je wykorzystując możemy bez trudu nawiązać kontakt z duchami. Grunt, żeby zrobić to umiejętnie.
"Wielka księga komunikacji z duchami" to pozycja idealna dla wszystkich, którzy wierzą, że duchy istnieją i warto jest się z nimi skontaktować. Wszelka potrzebna wiedza znajduje się na stronach tej książki, podana w sposób przejrzysty i interesujący. Reszta należy do nas.
Wielka księga komunikacji z duchami - Raymond Buckland
Wydawnictwo Studio Astropsychologii</field>
  </doc>
  <doc>
    <field name="id">247</field>
    <field name="title">wielki-mason-ofiara-inkwizycji</field>
    <field name="datawydarzenia">w 1797, w 1743</field>
    <field name="miejsce">w Warszawie, w Bastylii, na Maltę, w Europę, w Kurlandii, w Rosji, na Cagliostra, w Zamku Świętego</field>
    <field name="description">Mówiono o nim, że ma 300 lat i potrafi rozmawiać z duchami. A także, że jest Żydem Wiecznym Tułaczem i osobiście poznał Jezusa Chrystusa. O masońskich orgiach z udziałem jego pięknej żony krążyły legendy. Także w Warszawie, gdzie był gościem Stanisława Augusta Poniatowskiego.
Dziś mówi się już tylko, że słynny mason hrabia Allesandro Cagliostro był ostatnim magiem Europy, założycielem i odnowicielem egipskiego rytu wolnomularstwa i jedną z ostatnich ofiar inkwizycji.
Wciąż opowiada się też legendę. zgodnie z którą, gdy legioniści Jana Henryka Dąbrowskiego dotarli w 1797 roku do twierdzy San Leo, w której papież trzymał swojego najcenniejszego więźnia, zapytali, gdzie znajduje się słynny mag. - Oficerowie polskiego legionu, dowiedziawszy się o śmierci więźnia, rozkazali ekshumować jego zwłoki. Podniósłszy pobielałą czaszkę, napełnili ją winem i wznieśli toast ku czci jego pamięci – opisuje Iain McCalman, jeden z biografów Cagliostra.
O tym, jak wiele znaczył ten Mag najlepiej świadczyli wrogowie, których zebrał w czasie długiej kariery naznaczonej krwią, szachrajstwem i... zjawiskami paranormalnymi. Biograf wyliczał: "Casanova, największy kochanek epoki, zazdrościł mu bezgranicznie, caryca Rosji Katarzyna II zamierzała go powiesić, Johann Wolfgang Goethe (…) niemal oszalał z nienawiści do niego, król Francji Ludwik XVI prześladował go jako niebezpiecznego rewolucjonistę, królowa Maria Antonina chciała, by uwięziono go na stałe w Bastylii (…), a papież Pius VI oskarżył go, że zagraża przetrwaniu kościoła katolickiego".
Hrabia Cagliostro, mąż Serafiny
Niemało, jak na człowieka, który urodził się w slumsach Palermo. A to właśnie tam w 1743 roku na świat przyszedł Giuseppe Balsamo. Chłopak miał romskie lub arabskie korzenie i wychował się na sycylijskich ulicach. Jako trzynastolek trafił do seminarium zakonnego, w którym nauczył się pisać i dwa lata szkolił się na aptekarza. W wieku lat piętnastu postanowił opuścić klasztor, ale mnisi nie chcieli się na to zgodzić, widząc w nim spory potencjał. Sprytny chłopak poradził sobie jednak. Złapany na próbie ucieczki, miał za karę odczytywać modlitwy do świętych podczas posiłków w seminarium. I robił to z jednym tylko wyjątkiem – imiona świętych zastępował imionami znanych prostytutek z okolicy. Z seminarium go wyrzucono. Wtedy został fałszerzem. Początkowo podrabiał bilety, później zabrał się za testamenty. Pracował też, z powodzeniem, jako jasnowidz. Po jednym z nieudanych przekrętów musiał uciekać z Sycylii.
Pojechał do wuja. Zaczął krążyć po Włoszech. Trafił na Maltę, gdzie przygarnęli go zakonnicy. Poznał alchemików i zabłysnął talentem w tej dziedzinie. Poznał wreszcie żonę – Lorenzę Serafinę Felliciani. Czternastoletnia (sic!) piękność miała stać się jego towarzyszką na następne 20 lat życia. Uroda żony miała się okazać przydatna, gdy wyruszyli w dalszą podróż po Europie. Giuseppe zaczął stręczyć Serafinę w zamian za pieniądze lub pracę. W miejscach, gdzie udawali pielgrzymów, trafiała w łapy kolejnych zamożnych typów. Aż wreszcie spotkali na swojej drodze słynnego Casanovę, który także nie pogardził wdziękami pięknej dziewczyny i przez pewien czas roztoczył opiekę nad obojgiem.
Ci wiele nauczyli się od słynnego awanturnika i gdy ich drogi się rozeszły, zjechali całą Europę, opłacając się ciałem Serafiny i fałszerstwami Giuseppe, który cały czas szukał pomysłu na siebie. Zbierał legendy o dokonaniach znanych magów – za wzór obrał sobie niejakiego Federico Gualdo – oraz przekazy o Żydzie Wiecznym Tułaczu, który miał znać sekret kamienia filozoficznego i eliksiru życia. Przełom nastąpił, gdy trafili do Londynu i Balsamo stał się członkiem masońskiej Loży Nadziei.
Wielki Kopt i warszawski kamień filozoficzny
To wtedy postanowił wejść w skórę Wielkiego Kopta i ujawnić się jako odnowiciel wolnomularstwa. Mówił, że jest mitycznym kapłanem, który przybył odnowić egipski ryt dążący do "pełnego fizycznego i moralnego odrodzenia ludzkości poprzez ponowne zjednoczenie z Duchem Bożym". Z taką misją i głową pełną pomysłów na magiczne przedsięwzięcia oraz wierną w niewierności Serafiną, ruszył w Europę.
Pomysł się przyjął. Jego magia zdobyła uznanie, bo potrafił wiele. Przemieniał rtęć w srebro i kamyczki w perły. Mówił, że posiadł tajemnicę kamienia filozofów. Największe emocje wzbudzały magiczne uzdrowienia, z których już wkrótce słynął w całej Europie i nekromancja. Cagliostro potrafił bowiem przywoływać duchy. Robił to między innymi w Kurlandii, gdzie zorganizował szereg zakończonych sukcesami seansów spirytystycznych.
Niemal zawsze w roli mediów wykorzystywał dzieci lub młode dziewice. Te pupille były konieczne do nawiązania kontaktów z duchami zmarłych lub aniołami pozostającymi na usługach Wielkiego Kopta. W Kurlandii – tam szukano zaginionego skarbu – pomagał mu sześcioletni syn gospodarzy. - Pewnego ranka dziecko pisnęło spoza parawanu, że widzi ziemię otwierającą się u stóp pnia. Ono samo czuło, że ciągnie je jakaś niesamowita obecność, która zmusza go, by zszedł w dół po stromych kręconych schodach – pisał McCalman. Po zejściu na dół chłopiec opowiadał: "Teraz widzę siedmiu pięknych ludzi w białych szatach. Jeden z nich ma na piersi czerwone serce, inni zaś czerwone krzyże. Na ich czołach widnieje jakiś napis, ale nie potrafię go odczytać". Byli to – oczywiście! - archaniołowie w strojach templariuszy.
Czyli zakonu, od którego miała się wywodzić współczesna masoneria. Sukcesy w wywoływaniu duchów oraz całkiem niezła wiedza medyczna, którą chował za zasłoną magii, pozwalały mu zdobyć wiarygodność oraz uznanie. Umiejętności paranormalne uzupełniała zdolność hipnozy oraz Serafina gotowa wpływać na wątpiących. Był na tyle pewny siebie, że wybrał się nawet do Rosji, gdzie chciał oczarować Katarzynę II. To mu się jednak nie udało, ponieważ ta nie znosiła masonów, a do tego niewiele mógł zdziałać swoim niewątpliwie dużym urokiem, ponieważ trafił akurat na okres jej menopauzy, który caryca miała znosić fatalnie i nie była w nastroju do nowych podbojów. Była w takim za to Serafina, której udało się zostać kochanką potężnego Potiomkina.
U Stanisława Augusta Poniatowskiego
Po nieudanym pobycie w Rosji wyruszył do Polski.
Tam czekało go lepsze przyjęcie, bo Stanisław Poniatowski – za "Alchemikiem" - "fascynował się również światem zjawisk tajemnych. Jego przywiązanie dla masonerii obejmowało zarówno ortodoksyjną, jak i mistyczną jej wersję. Przed trzema laty potajemnie został członkiem loży Ścisłej Obserwy i w imieniu tego rytu powitał reformatorską misję Cagliostra. Był nawet skłonny uznać maga za istotę nadprzyrodzoną". Problemy zaczęły się dopiero, gdy zostali gośmi ks. Adama Ponińskiego, któremu zamarzyło się skorzystanie z tajemnicy kamienia filozoficznego. Cagliostro korzystał z tego, że proces był długotrwały i przeciągał wszystko tygodniami, czekając na okazję, by dorzucić złoto do magicznego jaja.
To się jednak nie udało i musiał uciekać z Warszawy. Niemieccy masoni przywitali go z otwartymi rękami i zaproszono go nawet do ekskluzywnego grona iluminatów. Kolejne etapy jego życia to Paryż, gdzie zaplątał się w aferę diamentowego naszyjnika i Londyn. Był już wtedy (połowa lat 80. XVIII wieku) znany w całej Europie. Rozpisywały się o nim gazety, które twierdziły, że z pomocą jego eliksirów można zyskać wieczną młodość, a sam hrabia potrafi rozmnażać diamenty.
Wiele miejsca poświęcano też jego seksualnym zdolnościom, które – jak na mężczyznę liczącego, jak pisano, pomiędzy 300 i 1400 latami – były rzeczywiście niezwykłe. Wraz z żoną miał organizować masońskie orgie. - Na przykład (…) przyglądał się jak Serafina uprawia miłość z olbrzymem mającym siedem stóp wzrostu i monstrualną erekcję. (…) Nagiego Cagliostra spuszczano spod sufitu w loży Izydy, trzymającego w dłoni »węża dużych rozmiarów i bardzo długiego«. Tak uzbrojony miał nakłonić masonki do powrotu do natury przez zdjęcie strojów i rozpoczęcie zbiorowej orgii – relacjonował za dziennikarzami autor "Alchemika".
Ofiara inkwizycji
Zainteresowanie gazet przekładało się na zainteresowanie tłumów, ale jednocześnie władcy europejskich krajów obawiali się wywrotowego potencjału tajnych bractw i nie patrzyli na Cagliostra przychylnie. Dlatego wciąż zmieniał kraje, aż w końcu trafił do... Rzymu, gdzie – wraz z wpływowymi duchownymi - roił nawet o założeniu masońsko-katolickiego zakonu. Realizację planów przerwał wybuch rewolucji francuskiej. Cagliostro chciał natychmiast jechać do kraju, który "pożegnał się z przesądami i oddał rządom rozumu" (Musicie przyznać, że dziwne życzenie jak na maga!). Jednak Serafina nie chciała o tym słyszeć i wiedziała, że jedyną możliwością jest pozbycie się męża.
Przygotowała spisek. Zatrudniła służących, którym kazała szpiegować i dokumentować bezbożności "nawróconego" męża. Nie było o nie trudno. Tym bardziej, że sama go prowokowała. Nad łożem małżeńskim powiesiła obrazy Madonny i znosiła do domu dewocyjną literaturę. To doprowadzało Allesandra do pasji: "Skakał po pokoju, wskazując palcem na swój tyłek i drwiąc, że tam znajdzie więcej świętych niż w tych głupich traktatach. Udrapował wstążki na swym członku i zapytał ją, czy chce uczcić tę świętą relikwię. Kiedy pokojówka weszła przypadkiem do pokoju, zobaczyła, że swój organ ozdabia kieliszkiem do jaj, rechocząc przy tym, że: »to jest prawdziwy biskup, któremu powinnaś oddawać cześć«" (McCalman).
Gdy zebrała wystarczająco dużo dowodów, uwiodła księdza, który w zamian skontaktował ją z inkwizycją. Zdecydowano o procesie, którego wynik był oczywisty. Serafina trafiła do zakonu, z którego planowano jej już nigdy nie wypuścić. Cagliostra skazano i zamknięto w Zamku Świętego Anioła. Stamtąd trafił do twierdzy San Leo. Uważano go za najgroźniejszego więźnia ówczesnej Europy, a papiestwo było przez niego zaszczycane regularnymi przepowiedniami klęsk. Część z tych proroctw miała się zresztą spełnić. Zmarł tam sześć lat później – niewiele przed nadejściem wojsk rewolucyjnej Francji. Wielu twierdzi zresztą, że reformowane i zakładane przez niego loże masońskie miały wielki udział w rewolucyjnej fali, która przeszła przez Europę i zachwianiu "Ancien Régime".</field>
  </doc>
  <doc>
    <field name="id">248</field>
    <field name="title">wigilia-2050</field>
    <field name="datawydarzenia">w 2008, 2008 r</field>
    <field name="miejsce">w Europie, na Hawajach</field>
    <field name="description">Być może nasze pokolenie jest ostatnim, które może cieszyć się tak różnorodnym, naturalnym menu. Za kilkadziesiąt lat na stołach królowały będą produkty z probówki.
Jedzenie przyszłości kojarzy nam się zwykle z jakimiś magicznymi tabletkami - wystarczy połknąć kilka, by zaspokoić potrzeby organizmu na cały dzień. Na razie jednak naukowcy nie są w stanie wyprodukować czegoś takiego, a nawet gdyby, pewnie nie znaleźliby na taką dietę wielu chętnych. Ludzie przez tysiąclecia ewolucji przywykli do spożywania pokarmów, które mają określony wygląd, smak, zapach, konsystencję, a nawet wydają określone dźwięki (tak, tak - to bodźce słuchowe sprawiają, że chipsy bardziej nam smakują niż papka o identycznym składzie!). I tak też zapewne będzie za kilkadziesiąt lat - tyle że technologia produkcji jedzenia zmieni się nie do poznania.
Nie będzie to wyłącznie kwestia kaprysu ani zamiłowania ludzkości do nowinek. Zmiany w tej dziedzinie są konieczne, ponieważ praktykowane przez nas od 10 tysięcy lat rolnictwo przestaje się sprawdzać. Jeśli chcemy wykarmić następne pokolenia, nie niszcząc przy tym planety i nie ryzykując globalnej klęski głodu, musimy szybko opanować nowe sposoby masowej produkcji żywności. Z najnowszych badań naukowych powoli wyłania się jadłospis przyszłości, który będzie obowiązywał zapewne nawet podczas tak tradycyjnych posiłków jak wieczerza wigilijna.
Uszka in vitro
Wigilia zasadniczo jest dniem postu, a więc potrawy na wieczerzę powinny być przygotowane bez użycia mięsa i tłuszczu ssaków i ptaków. Nierzadko jednak bywa tak, że produkty te "przemyca" się do tradycyjnych dań - najczęściej właśnie do barszczu, który można ugotować na wywarze mięsnym. Natomiast nadzienie do uszek może oprócz grzybów zawierać mieloną wieprzowinę. Nasze zamiłowanie do mięsa bywa silniejsze niż tradycja, ale kto wie, czy nie będzie musiało ustąpić pod presją rynku. Hodowla zwierząt rzeźnych jest bowiem wyjątkowo kosztowna, zarówno pod względem ekonomicznym, jak i ekologicznym.
Aby uzyskać kilogram wołowiny, trzeba "zainwestować" kilkanaście kilogramów paszy, którą - zwłaszcza w przypadku masowych hodowli - może być ziarno kukurydzy albo soi. Innymi słowy, zwierzęta jedzą to, co równie dobrze mogłoby być pokarmem dla ludzi. Przez to jedno ogniwo pośrednie w łańcuchu pokarmowym traci się mnóstwo energii, bo krowa poza mięsem "wytwarza" także rogi, kopyta, włosy oraz inne niejadalne elementy.
Nic dziwnego, że uczeni od pewnego czasu pracują nad metodami wydajnej produkcji mięsa in vitro. Hodowla tkanek w specjalnie dobranych pożywkach nie jest dziś niczym niezwykłym. Chodzi o to, by dało się ją prowadzić na masową skalę po cenach konkurencyjnych wobec produktów z farm. Prof. Stig William Omholt z norweskiego Universitetet for miljo-og biovitenskap (Uniwersytetu Nauk Przyrodniczych) wyliczył, że cena mięsa z probówki w 2008 r. wyniosłaby ok. 3500 euro za tonę. A to już całkiem blisko realiów rynkowych - w Europie przeciętny koszt hodowli kurcząt i wołowiny to odpowiednio 1800 i nieco ponad 3500 euro za tonę (z uwzględnieniem unijnych dopłat). Droga do wyhodowania apetycznego steku albo udka jest jeszcze daleka. Na razie mięso in vitro to po prostu dość luźna masa komórek mięśniowych, z których w najlepszym razie można przygotować kotlet mielony, parówki lub właśnie farsz do uszek. Ale wkrótce technologia ta otworzy pole do popisu projektantom żywności, takim jak James King. - Biotechnologia pozwala nam na wytwarzanie mięsa bez okrucieństwa, jakie wiąże się z tradycyjną hodowlą i ubojem - podkreśla artysta. Nic dziwnego, że organizacja People for the Ethical Treatment of Animals ufundowała nagrodę w wysokości miliona dolarów dla tego, kto jako pierwszy opracuje metodę otrzymywania kurzego mięsa in vitro na skalę przemysłową.
Karp a la wołowina
Prawdziwe ryby powinny utrzymać się w naszym menu dłużej niż wołowina oraz wieprzowina - ich hodowla nie obciąża tak środowiska (co innego masowe połowy, które coraz bardziej zagrażają stabilności morskich ekosystemów). Z drugiej strony ceny owoców morza potrafią być zaporowe, a do tego dochodzą obawy o skażenie ich toksycznymi substancjami, takimi jak rtęć i dioksyny. Dlatego i tu w końcu do głosu dojdzie biotechnologia. Ryby są dla nas zdrowe przede wszystkim z powodu wysokiej zawartości niezbędnych nienasyconych kwasów tłuszczowych - substancji, których nasz organizm potrzebuje do prawidłowego funkcjonowania m.in. mózgu i układu krążenia, a których sam nie potrafi wyprodukować. Uczeni znają już geny odpowiedzialne za wytwarzanie tych korzystnych dla zdrowia tłuszczów i potrafią "zainstalować je" w komórkach mięśniowych krowy lub świni. W ten sposób można będzie z łatwością w hodować w probówce zdrową odmianę wołowiny, przy okazji pozbawioną także nadmiaru tłuszczównasyconych oraz innych potencjalnie szkodliwych substancji (np. kwasu N-glikolilneuraminowego, który może sprzyjać powstawaniu miażdżycy).
Dalsze modyfikacje genetyczne doprowadzą do powstania mięsa o niespotykanych dotąd smakach i kolorach - będzie to pole do popisu dla kreatywnych kucharzy. A do tego hodowla in vitro ma być w założeniu higieniczna: żadnych zanieczyszczeń, niebezpiecznych dla człowieka mikrobów ani ości wchodzących między zęby.
Genetyka ziemniaczana
O źródła białka na futurystycznej Wigilii możemy więc być spokojni. Ale co z węglowodanami? W tej dziedzinie też szykują się spore zmiany. Kończy się era dominacji upraw zbożowych, które są zbyt podatne na choroby roślin oraz niekorzystny wpływ zmian klimatycznych. Na pozycję lidera mogą natomiast wysunąć się stare poczciwe ziemniaki. Co prawda nie cieszą się one zbyt wielkim poważaniem dietetyków (z racji wysokiej zawartości łatwo przyswajalnych węglowodanów), ale też trudno odmówić im pewnych zalet. W porównaniu z ziarnami zawierają więcej pełnowartościowego białka oraz kilka ważnych witamin i pierwiastków śladowych. Są też tańsze i łatwiejsze w uprawie (z jednego pola można zebrać plony nawet trzy razy w ciągu roku). Nic dziwnego, że Organizacja Narodów Zjednoczonych uznała je za jedzenie przyszłości, a 2008 rok ogłosiła Międzynarodowym Rokiem Ziemniaka. Przyszłość ziemniaków także jednak zależy od biotechnologii.
Uczeni na całym świecie pracują nad wyhodowaniem odmiany opornej na zarazę ziemniaczaną - tę samą, która w XIX wieku zdziesiątkowała ludność Irlandii i która nadal zagraża światowym uprawom. Nie obejdzie się tu bez inżynierii genetycznej, ale uczeni mają nadzieję, że konsumenci zaakceptują takie rozwiązanie. - Nasze odporne na zarazę ziemniaki nie są transgeniczne, ale cisgeniczne. Teoretycznie moglibyśmy je uzyskać, krzyżując ze sobą różne odmiany przez dziesięciolecia. Inżynieria genetyczna pozwala nam osiągnąć to samo, tyle że znacznie szybciej - mówił na łamach "New Scientist" Anton Haverkort z holenderskiego Wageningen Universiteit en Researchcentrum.
Potrawy ziemniaczane mogą się przejeść nawet Polakom, znanym z upodobania do tego warzywa. Ale skrobia uzyskana z bulw będzie przetwarzana w różne inne produkty - albo używana jako surowiec do hodowli następnych "próbówkowych" specjałów.
Pierogi z wodorostami
Wielką a nadal niespełnioną nadzieją są w tej dziedzinie glony. Zajmują co prawda poczesne miejsce w kuchni azjatyckiej, ale ich prawdziwy potencjał w pełni nie jest jednak wykorzystany. Podstawowa zaleta - nie potrzebują gruntów uprawnych, które ludzkość zagospodarowała już niemal w całości. Można je wyławiać z morza, hodować w stawach albo wręcz w wielkich kadziach z przezroczystego tworzywa. Jeśli uczonym uda się opracować metody masowej produkcji glonów, mogą one w szybkim tempie zastąpić na naszych talerzach "ziemne" warzywa.
Wbrew pozorom nie byłaby to wielka nowość kulinarna dla Homo sapiens, lecz raczej powrót do przeszłości. Nasi praprzodkowie nie przypadkiem osiedlali się przede wszystkim przy zbiornikach wodnych oraz wzdłuż morskich wybrzeży. Organizmy wodne odgrywały dużą rolę w ich diecie i nie chodzi tu wyłącznie o ryby ani mięczaki, ale również o wodorosty. Były one cennym źródłem węglowodanów i jodu, niezbędnego do prawidłowego funkcjonowania tarczycy. Wbrew obawom laików smak glonów wcale nie musi przypominać trawy. - Są chrupkie i lekko słone, przypominają ogórki konserwowe, ale bez octowego posmaku. Można je jeść na surowo lub stosować jako składnik innych potraw - tak prof. Edward Glenn z University of Arizona opisuje zalety kulinarne wodorostów z gatunku Gracilaria parvispora, uprawianych do dziś na Hawajach.
Do masowej hodowli najlepiej nadają się jednak niewielkie organizmy - nawet jednokomórkowe. Mikroskopijne zielenice, sinice oraz okrzemki potrafią np. syntetyzować duże ilości związków tłuszczowych. Wiele firm próbuje dziś wykorzystać to do produkcji biopaliw, ale w planach są także oleje jadalne. - Dzięki glonom możemy wytwarzać praktycznie dowolne tłuszcze jadalne. Zmiana typu uprawy sprowadza się do opróżnienia zbiorników fermentacyjnych i wlania do nich nowej mieszanki - mówi Harrison Dillon, prezes amerykańskiej firmy Solazyme.
Najbardziej wydajne hodowle glonów obywają się dziś bez światła - żywią się glukozą, uzyskiwaną z tradycyjnych upraw rolniczych (chociażby z ziemniaków). W przyszłości jednak możliwe stanie się rozwiązanie bardziej ekologiczne, czyli bezpośrednie korzystanie z energii słonecznej. Przewaga glonów nad innymi roślinami będzie tu podobna do przewagi mięsa produkowanego in vitro nad mięsem tradycyjnym - mikroskopijne wodne rośliny nie wytwarzają zbędnych z naszego punktu widzenia struktur, takich jak niejadalna kora albo zdrewniałe łodygi. Nic dziwnego, że mają (przynajmniej w teorii) gigantyczną wydajność - z hektara upraw jednokomórkowej chlorelli można by uzyskać rocznie aż 50 ton białka i 7,5 tony tłuszczu!
Kompot z koncentratu
Komórki mięśniowe hodowane w odżywce, ziemniaczana skrobia, jednokomórkowe glony - brzmi to mało apetycznie, ale tylko z pozoru. Już dziś często jemy potrawy, których składu i metod produkcji lepiej nie sprawdzać, żeby nie popsuć sobie apetytu. Przyszłość zdecydowanie należy do produktów wysoko przetworzonych, a w takim przypadku od wszelkiej "chemii" uciec nie sposób. Narzekamy na koncentraty, barwniki, konserwanty, aromaty, zagęszczacze, ale gdyby nie one, żywność nie byłaby dziś tak tania i łatwo dostępna (oczywiście mówimy tu przede wszystkim o krajach rozwiniętych).
Widać to zresztą i na wigilijnych stołach - coraz częściej barszczyk czerwony robimy "z torebki", bo na samodzielną zabawę z burakami nie mamy czasu ani ochoty.
Czy równie łatwo zaakceptujemy na naszych talerzach efekty klonowania i innych ingerencji w DNA? Dziś takie produkty budzą niechęć zarówno konsumentów, jak i rządów wielu państw (w tym Polski, która zgodnie z deklaracjami chciałaby być "wolna od żywności modyfikowanej genetycznie"). W niedalekiej przyszłości może się jednak okazać, że "naturalne" rolnictwo przegrywa konkurencję cenową z masową produkcją in vitro. A statystycznemu Kowalskiemu nadal będzie zależało przede wszystkim na tym, by na wigilijnym stole było 12 potraw - mniejsza o to, skąd się tam wzięły...
Kosmiczna przekąska
Jeśli już dziś chcecie posmakować dań przyszłości, spróbujcie oryginalnego jedzenia amerykańskich astronautów. Brytyjska firma Edu-Sci ma w swojej ofercie produkty, które zakonserwowano poprzez liofilizację, czyli bardzo dokładne suszenie po zamrożeniu. Do wyboru mamy jabłka, banany, brzoskwinie, truskawki, a nawet lody, niezawierające w ogóle wody. Niewątpliwą zaletą takiej żywności jest trwałość – liofilizowane produkty można przechowywać do trzech lat bez konieczności trzymania ich w lodówce.</field>
  </doc>
  <doc>
    <field name="id">249</field>
    <field name="title">wiktorianska-anglia-i-duchy</field>
    <field name="datawydarzenia">1861 r, roku 1852, roku 1855, 1855 r, roku 1873, roku 1884, w 1875, w 1882, 1951 r, 1735 r, roku 1951</field>
    <field name="miejsce">w Leicester, w Szkocji Daniel, na Wyspę, na Lindsay, w Ashley House, na Victoria Street, w Londynie, na Home, na Uniwersytecie Cambridge</field>
    <field name="description">W grudniu 1861 roku zmarł ukochany mąż królowej Wiktorii, książę Albert. Po kilku dniach młody chłopiec, Robert James Lees mieszkający w Leicester, wszedł w trans i otrzymał od zmarłego księcia wiadomość. Wiadomość skierowana do królowej opublikowana została w gazecie przez wydawcę, który akurat uczestniczył w seansie z Leesem. Królowa Wiktoria interesowała się spirytualizmem już wcześniej i, widząc wiadomość, wysłała do Leesa dwóch przedstawicieli. Posłużyli się oni fałszywymi nazwiskami.
W roku 1852 amerykańskie medium, niejaka pani Hayden, odwiedziła Anglię, a w ślad za nią przybyła tam pani Roberts. Choć obie odniosły sukces finansowy, to jednak otrzymywały mieszane recenzje. Niektórzy znani ludzie zaświadczali o autentyczności seansów, inni mieli problemy z zaakceptowaniem ich działalności.
W ciągu następnego roku panująca na kontynencie moda na typtologię (komunikowanie się za pomocą postukiwań) dotarła też i do wybrzeży Anglii. Stały się one tak modne, że zainteresowali się nimi tacy naukowcy, jak Faraday, Braid czy Carpenter, i zaczęli go opisywać w kontekstach siły odycznej, elektryczności i magnetyzmu.
Następnie nastąpił spadek zainteresowania, aż w roku 1855 urodzony w Szkocji Daniel Dunglas Home przyjechał na Wyspę z Ameryki. Wcześniej praktykował spirytualizm przez kilka lat i zdołał stać się jednym z najlepszych mediów w historii. W 1855 roku przyjechał jedynie na krótko, ale cztery lata później wrócił na stałe. To on odpowiedzialny był za to, że spirytualizm zaakceptowany został przez takie osobistości, jak Thackeray, Anthony Trollope, Robert Bell, Lord Lytton, Lord Adare, Hrabia Dunraven, Pan na Lindsay czy Lord Brougham.
Jednym z jego najsławniejszych bodaj wyczynów było wylewitowanie z pokoju przez jedno okno i powrót przez drugie, ponad 21 metrów nad ziemią. Doszło do niego w Ashley House na Victoria Street w Londynie. Obecni byli Lord Adare (szlachetny, młody par z Irlandii), jego kuzyn Kapitan Charles Wynne i czcigodny Pan Lindsay (później Hrabia Crawfordu i Balcarresu). Zarówno Adare, jak i Lindsay, napisali oddzielne relacje z tego, co wydarzyło się tamtego wieczora.
Po normalnym rozpoczęciu seansu - normalnym jak na Home’a, czyli ze zjawiskami telekinetycznymi i ukazaniem się zjawy - Home zaczął chodzić po podłodze. Był w stanie transu, jak przez cały wieczór. Przeszedł do następnego pokoju i usłyszano dźwięk otwieranego okna. Lindsay twierdzi, że usłyszał głos szepczący mu do ucha, że Home wyjdzie przez jedno okno i wróci drugim. W następnej chwili wszyscy ujrzeli Home’a lewitującego za oknem.
Pomiędzy oknami, oddalonymi od siebie o około 2 metry i znajdującymi się 21 metrów na ziemią, nie było żadnego gzymsu. Choć w pokoju nie było sztucznego światła, księżyc zapewniał jego wystarczającą ilość, by zgromadzeni byli w stanie rozróżnić swoje twarze i dostrzec znajdujące się w pokoju meble.
Home pozostał na zewnątrz przez kilka sekund ze stopami około 15 centymetrów nad parapetem, a następnie otworzył okno i "poszybował do wewnątrz pokoju stopami do przodu". Adare udał się do sąsiedniego pokoju by zamknąć okno i zobaczył, że było ono rozwarte jedynie na 30 do 40 centymetrów. Zapytano Home’a, w jaki sposób udało mu się przedostać przez tak wąski otwór, a on im to zademonstrował. Adare opisuje to tak: "…wtedy wydostał się przez szczelinę, najpierw wysuwając głowę, dość szybko, a jego ciało znajdowało się w pozycji niemal horyzontalnej i najwyraźniej było sztywne. Znowu wrócił, stopami do przodu; następnie wróciliśmy do drugiego pokoju".
Później, gdy Home wyszedł z transu, "był bardzo poruszony; powiedział, że czuł się jakby przeszedł przez przerażające niebezpieczeństwo i że czuł okropną chęć rzucenia się z okna".
Wśród innych mediów, jakie zawitały z USA, były Emma Hardinge Britten, bracia Davenport, Lottie Fowler i Henry Slade. W tym czasie ludzie zaczęli skupiać się bardziej na duchach przemawiających przez media, a nie odpowiadającymi przez serie postukiwań. Wprowadzono też pismo tabliczkowe, czytanie liścików, fotografie duchów, aporty i demonstracje telekinetyczne. (Wszystko to zostanie opisane szerzej w dalszych częściach książki).
W grudniu 1861 roku zmarł ukochany mąż królowej Wiktorii, książę Albert. Po kilku dniach młody chłopiec, Robert James Lees mieszkający w Leicester, wszedł w trans i otrzymał od zmarłego księcia wiadomość. Wiadomość skierowana do królowej opublikowana została w gazecie przez wydawcę, który akurat uczestniczył w seansie z Leesem. Królowa Wiktoria interesowała się spirytualizmem już wcześniej i, widząc wiadomość, wysłała do Leesa dwóch przedstawicieli. Posłużyli się oni fałszywymi nazwiskami. Chłopiec znów przekazał wiadomości od księcia Alberta, rozpoznał dwóch wysłanników królewskich i zwrócił się do nich używając ich prawdziwych nazwisk. Następnie, będąc w transie, napisał list do królowej, w którym zwracał się do niej poufnym zwrotem, używanym jedynie pomiędzy mężem a żoną. Królowa była pod takim wrażeniem, że kazała sprowadzić trzynastoletniego Leesa i odbyła z nim kilka seansów. Później John Brown, jej osobisty służący przejął rolę medium, przez które Albert chciał rozmawiać z żoną. Lees stał się jednym z wiodących mediów tamtych czasów.
Ujawnienie się i zyskanie uznania zajęło rodowitym Anglikom trochę czasu. Do pierwszych należały panie Marshall, Everitt i Guppy oraz panowie Edward Childs, William Howitt i William Wilkinson. W roku 1873 założono Brytyjskie Krajowe Stowarzyszenie Spirytualistów (w roku 1884 zreorganizowane i nazwane Londyńskim Związkiem Spirytualistów), w 1875 roku powstało Towarzystwo Psychologiczne Wielkiej Brytanii, a w 1882 roku renomowane Towarzystwo Badań Parapsychologicznych (SPR).
Pierwszym prezesem SPR został profesor Henry Sidgwick. W tamtych czasach był najbardziej wpływowym profesorem na Uniwersytecie Cambridge. Gdy został mianowany prezesem SPR, w pierwszym przemówieniu rzekł:
"Wszyscy zgadzamy się, że obecny stan rzeczy jest obraźliwy dla tak oświeconej epoki, w której przyszło nam żyć. Jesteśmy też zgodni co do tego, że dyskusja dotycząca prawdziwości tych fenomenalnych zjawisk, których wagi naukowej nie sposób przecenić, nawet jeśli udowodniona zostanie jedynie jedna dziesiąta tego, o czym zaświadczają wiarygodni świadkowie, nadal się toczy. Uważam to za skandal, że choć tylu kompetentnych świadków ogłosiło swoją wiarę w te zjawiska, a tylu innych jest głęboko zainteresowanych rozstrzygnięciem niniejszej kwestii, to jednak świat nauki, jako całość, nadal prezentuje postawę pełną sceptycyzmu".
Przez wiele lat SPR wykonywało ważną pracę, bez przerwy prowadząc badania przy współpracy z wieloma znanymi naukowcami. Później jednak zostało ostro skrytykowane za opieszałość, szczególnie w trakcie badań nad zjawiskami fizycznymi.
Wraz z upływem czasu powstawało coraz więcej organizacji, jak choćby Towarzystwo Spirytualistów Marylebone, Brytyjskie Kolegium Nauk Parapsychicznych, Londyński Związek Spirytualistów, Brytyjski Związek ku Rozwojowi Spirytualizmu, Krajowy Związek Spirytualistów i Związek Spirytualistów Wielkiej Brytanii.
Aż do 1951 roku policja miała prawo wkroczyć na każdy seans i aresztować medium pod zarzutem oszustwa… na mocy Ustawy o czarach z 1735 roku. W roku 1951 ustawa ta została wreszcie uchylona, a zastąpiła ją Ustawa o nieuczciwych mediach. Stanowiła ona, że mediumizm był legalny, o ile nie był praktykowany "w celu wprowadzenia w błąd" lub nie stosowano "nieuczciwych metod". Współcześni oszuści udający media sądzeni są według tej ustawy; dobrym przykładem może być Helen Duncan, wielokrotnie przyłapywana na oszustwie, zwłaszcza w przypadku materializacji.</field>
  </doc>
  <doc>
    <field name="id">250</field>
    <field name="title">wilkolaki-istnieja</field>
    <field name="datawydarzenia">2007 r</field>
    <field name="miejsce">w Europie</field>
    <field name="description">Przekonanie o tym, że człowiek może przeistaczać się w dzikie zwierzę lub zostać w nie przemieniony istnieje w ludzkich wierzeniach od zawsze, utrwalone przez legendy i mity, a w XX wieku spotęgowane przez literaturę oraz film.
W wielu przekazach dotyczących wilkołaków człowiek przedstawiany był jako istota posiadająca możliwość transformacji w wilka lub istotę pośrednią między człowiekiem a zwierzęciem. Zagrażał wtedy innym ludziom, atakując ich w morderczym szale. Wierzono, że wilkołakiem można stać się za sprawą rzuconego uroku, a zwłaszcza po ukąszeniu przez innego wilkołaka.
Przeistoczenie mogło być również możliwe dzięki natarciu się specjalną maścią albo włożeniu na siebie zaczarowanego pasa czy zwierzęcej skóry. Z naukowego punktu widzenia fizyczna przemiana człowieka w wilka czy jakiekolwiek inne zwierzę jest niemożliwa. Mimo to wiara w wilkołaki rozprzestrzeniona jest na całym świecie, zwłaszcza w Europie i Ameryce Północnej.
W czasach prehistorycznych pierwsi myśliwi okrywali swoje ciała skórami drapieżnych zwierząt i ceremonialnie wyli do księżyca wierząc, że w ten sposób nabędą ich siłę i moc. Podobnie zachowywali się szamani - ich duchowi przywódcy, którzy najczęściej przywdziewali poroże jelenia, wspierając swoich łowczych i integrując się ze światem zwierząt.
Obie czynności antropolodzy nazwali rytuałem transformacji, bez którego plemiona pozbawione byłyby powodzenia w łowach. O ile ludzie pierwotni myśleli, że do przeistoczenia w drapieżne zwierzę wystarczy przebranie się w jego skórę i naśladowanie zachowań, ich potomkowie dodali do tej transformacji kombinację magii, biologii i przeznaczenia.
Zaczęto zastanawiać się, co może być podstawą przemiany człowieka w wilka i co mogłoby ją ewentualnie odwrócić. Jako powód "wilkołactwa" podawano najczęściej ugryzienie człowieka przez wilka (ślina miała być nośnikiem cech zwierzęcia).
W bestię można było się zamienić też wbrew własnej woli, głównie przez nieostrożność. Jeśli ktoś napił się wody z kałuży powstałej w zagłębieniach po wilczych łapach albo ze strumienia często odwiedzanego przez wilki, zamieniał się w wilkołaka.
Często zdarzało się tak, że człowiek nie był świadomy noszonej w sobie cechy i nigdy nie pamiętał tego, co robił jako wilkołak. W podaniach pisemnych wilkołaki pojawiły się już w starożytności, między innymi w dziełach Herodota. Niezawodnym sposobem uśmiercenia bestii miała być srebrna kula, wymierzona w jej serce. Naukowcy od zawsze negowali fizyczne "wilkołactwo", klasyfikując je wśród zaburzeń psychicznych.
Niebagatelny wpływ na powstanie i rozwój legend o wilkołakach mogły mieć przypadki likantropii, czyli urojonego wilkołactwa. O ile wilkołaki należą bez wątpienia do sfery legend i podań ludowych, likantropia jest autentycznym schorzeniem psychicznym, które rozpoznano już w II wieku naszej ery.
Osoba cierpiąca na tę chorobę roiła sobie, że jest wilkiem, albo w każdej chwili może się w niego zmienić. Często szarpała zębami surowe mięso, wyła podczas pełni księżyca, a nawet atakowała innych ludzi. Zdarzało się, że chory, nie potrafiąc opanować pragnienia ludzkiej krwi, w ataku nieposkromionego szału wgryzał się w gardło ofiary.
Kroniki historyczne odnotowały wiele takich przypadków, zwłaszcza w średniowieczu - w samej Francji w latach 1520-1630 odbyło się aż 30 tysięcy procesów wilkołaków. "Wilczy obłęd" i inne choroby psychiczne, prowadzące do morderstw i kanibalizmu, były zawsze poważnym problemem społecznym.
Powszechna ignorancja i wiara w przesądy powodowały, że społeczeństwo, zamiast leczyć chorych, utwierdzało ich w przekonaniu, że stali się dzikimi, krwiożerczymi bestiami, opętanymi przez czarta.
Duża liczba przypadków tak zwanego "wilkołactwa" w średniowieczu wynikała z przeświadczenia, że wilkołaka można rozpoznać po pewnych cechach fizycznych. Były to spiczaste uszy, sterczące zęby i szerokie brwi, zbiegające się u nasady nosa. Także owłosione dłonie, zakrzywione paznokcie czy wyjątkowo długie palce świadczyły o tym, że osoba może być wilkołakiem. Stąd mężczyźni o bujnym owłosieniu często byli napiętnowani w swoich społecznościach.
W dobie dzisiejszych badań, dzięki rozwojowi medycyny wiemy, że oprócz likantropii także i inne choroby o podłożu fizjologicznym mogły stanowić podstawę legend o wilkołakach. Toczenie piany z pyska i zdolność zarażania przez ugryzienie to nic innego jak objawy dzisiejszej wścieklizny.
Bardzo prawdopodobne jest też, że dawniej chłopi ulegali zatruciu żytem, na którym pasożytował sporysz, czyli grzyb o działaniu halucynogennym przypominającym działanie narkotyku. Wskutek zatrucia chory wyobrażał sobie, że zamienia się w dzikie, agresywne zwierzę i musi polować.
Inny problem stanowią dzieci porzucone w lasach, które wychowując się wśród dzikich zwierząt przejmują ich obyczaje. Fikcyjne przypadki Tarzana czy Mowgliego zdarzają się także w rzeczywistości. W grudniu 2007 roku rosyjska policja odnalazła w lesie chłopca wychowywanego przez wilki. Zachowywał się zupełnie jak one, o czym przekonali się moskiewscy lekarze dotkliwie pogryzieni przez dziecko. Chłopiec nie rozumiał rosyjskiego ani żadnego innego języka.</field>
  </doc>
  <doc>
    <field name="id">251</field>
    <field name="title">wioska-ktora-ma-przetrwac-koniec-swiata</field>
    <field name="datawydarzenia">21 grudnia, 2012 r, w 2010, 22 grudnia, 20 grudnia</field>
    <field name="miejsce">w Pirenejach, na Ziemi, w Bugarach, w Rennes, w Genui</field>
    <field name="description">Według starożytnej przepowiedni Bugarach, senna wioska w Pirenejach, ma być jedynym miejscem na Ziemi, które przetrwa koniec świata mający nastąpić 21 grudnia 2012 r. Może to dziwne, ale niektórzy z jej mieszkańców wcale się z tego nie cieszą.
Bugarach, maleńka wioska u podnóża Pirenejów. Dookoła zapierające dech w piersi krajobrazy, nad głowami można zobaczyć kołujące orły. Mężczyzna w wełnianej czapce pogwizdując pcha taczki wąską uliczką. Dym unosi się z kominów. Wszystko jest na swoim miejscu, jeśli nie liczyć grupy około 20 zombie krwawiących na górskiej dróżce.
Ale w przeciwieństwie do wielu dziwnych rzeczy opowiadanych o tym miejscu zombie przynajmniej mają jakiś sens. - Kręcimy parodię filmu o końcu świata - mówi 23-letni Joel, student farmacji z Montpellier, ubrany w porwany szary garnitur. Z kącików ust kapie mu "krew". - Bugarach to doskonałe miejsce - dodaje jego przyjaciel. - Wszyscy wiedzą, że to szczególne miejsce ze względu na nadchodzący koniec świata. Nie mogliśmy się oprzeć.
Bugarach ma dwie wąskie uliczki i 176 mieszkańców. Wokół niewiele pól uprawnych, za to wszędzie rosną dzikie orchidee, a powietrze jest niemal pozbawione zanieczyszczeń. Jeszcze kilka lat temu nikt o tym miejscu nie słyszał - dziś to chyba najbardziej znana wioska we Francji, nazywana dwuznacznie "wioską na końcu świata" albo po prostu "wybraną wioską".
Zgodnie z przepowiednią (czy raczej jej internetowej interpretacją) według kalendarza Majów 21 grudnia tego roku nastąpi koniec świata. Z kataklizmu ma ocaleć tylko jedno miejsce na Ziemi: właśnie Bugarach.
Mer, Jean-Pierre Delord - rolnik po sześćdziesiątce - po raz pierwszy zwrócił uwagę na krążące w internecie informacje dwa lata temu. Wspomniał o tym na zebraniu mieszkańców, sugerując konieczność podjęcia specjalnych środków bezpieczeństwa w związku z możliwym napływem gości w grudniu 2012 r. Potem ktoś powiedział o tym lokalnym mediom, a już kilka dni później dziennikarze z japońskiej telewizji wypytywali mieszkańców o ich poglądy na koniec świata.
Potem sprawą zainteresowała się francuska agencja rządowa MIVILUDES, zajmująca się monitorowaniem działalności sekt religijnych. Jej pracownicy stwierdzili, że w internecie już w 2010 r. istniało 2,5 miliona stron mówiących o Bugarach jako "wybranej wiosce" (dziś takich stron jest znacznie więcej).
A potem było już tylko gorzej. Nie da się już kupić biletów lotniczych z USA na pobliskie lotniska na grudzień 2012 r. - wszystkie zostały dawno wyprzedane (większość wykupiono w jedną stronę). W okolicy podobno pojawiły się jakieś komuny hipisów, jacyś półnadzy włóczędzy wspinali się w góry dzwoniąc dzwonkami… W miarę jak zbliża się "ten dzień" atmosfera w wiosce wyraźnie się zagęszcza.
- Znak z nazwą miejscowości został skradziony już po raz trzeci - mówi nam mer. - Nowe znaki niemało kosztują. Z góry wznoszącej się nad wsią zbierane są kamyki, które następnie sprzedaje się w internecie jako talizmany. Jakiś przedsiębiorca chciał nawet zorganizować akcję zbierania od ludzi testamentów i wysyłania ich do Bugarach, gdzie miały być zakopane w ziemi. Po pięć euro od sztuki. Na szczęście nic z tego nie wyszło. Muszę przyznać, że nasza wioska zawsze przyciągała ludzi zainteresowanych ezoteryką. Przyjeżdżali tu od dawna i pewnie jeszcze będą przyjeżdżać, ale ta historia to zupełnie co innego.
Rzeczywiście, ta część południowej Francji zawsze kipiała od mistycznych opowieści, magicznych bajek i okultystycznych teorii spiskowych. Pobliskie Rennes-Le-Chateau opisywane było w jednym z przewodników jako "centrum szaleństwa związanego z ‘Kodem Leonarda da Vinci’", słynie także z opowieści o ukrytym skarbie i o tym, że to podobno tutaj Jezus z Marią Magdaleną żyli potajemnie jako małżeństwo. Warto także mieć świadomość, że obie miejscowości leżą na terenach dawnych katarów - tajemniczej (i prześladowanej w średniowieczu) sekty, której historia do dziś przyciąga tu rzesze turystów. W innym położonym niedaleko miasteczku, Alet-les-Bains, podobno spędził część dzieciństwa sam Nostradamus.
Ale w Bugarach, jak mówi Jean-Pierre Delord, chodzi głównie o górę. Liczący 1320 metrów szczyt Bugarach wznosi się nad wioską - samotny, niebędący częścią żadnego łańcucha czy grupy. Podobno to jego dziwny kształt zainspirował Stevena Spielberga podczas kręcenia "Bliskich spotkań trzeciego stopnia". Znany jako "góra do góry nogami" jest także geologicznym ewenementem: niżej położone warstwy skał okazują się młodsze niż te bliższe szczytu. W zboczach znajduje się wiele jaskiń, z których podobno dobywają się dziwne dźwięki. Na szczycie wielokrotnie obserwowano niewyjaśnione zjawiska świetlne. Wśród miłośników teorii o UFO góra znana jest nie tylko jako "lądowisko", ale coś w rodzaju "podziemnego garażu" dla statków Obcych. Podobno kiedyś sam ówczesny prezydent Francji, François Mitterrand, przyleciał tu śmigłowcem, aby zobaczyć to miejsce na własne oczy i przekonać się o jego niezwykłości.
Delord nie krytykuje ani tych, którzy wierzą w UFO, ani ich przeciwników. - To po prostu piękna góra - mówi. - Ludzie mówią, że widują tu dziwne rzeczy, ale przecież to nie musi od razu oznaczać obecności kosmitów!
Niektórzy zarzucali merowi, że sam ściągnął na wieś zainteresowanie mediów, ale on odrzuca takie oskarżenia. A czy wierzy, że 21 grudnia będzie koniec świata? - Oczywiście, że nie! - odpowiada zdziwiony. - Od czasów starożytnych to już 183. koniec świata… Ja tylko boję się, że zjawi się tu mnóstwo ludzi, którzy będą próbowali wspinać się na górę i że ktoś zrobi sobie krzywdę. Dlatego chciałbym, aby władze lokalne na ten czas zamknęły górskie szlaki i kontrolowały sytuację.
W lokalnym sklepie spotykamy grupkę urzędników z Nicei, którzy właśnie zeszli ze szczytu. Z podnieceniem opowiadają o niezwykłych zjawiskach: o dziwnym zachowaniu kompasu, o chmurach przybierających dziwne kształty.
- Jest tam jakaś specyficzna, trudna do zdefiniowania energia - przyznaje Corine Leblanc, która mieszkała tu przez kilka lat. Kobieta dodaje, że pojawiają się także podejrzenia i "kontr-teorie spiskowe". Czy całe zamieszanie nie zostało przypadkiem wywołane po to, aby odwrócić uwagę ludzi od debaty na temat ustawienia w okolicy turbin wiatrowych? Patrice Etienne, partner pani Leblanc, także jest sceptyczny. Czy żądania aby wojsko zamknęło górę 21 grudnia nie są przykrywką dla jakichś tajnych badań nad zjawiskami paranormalnymi? Obawy o to, że członkowie sekt religijnych mogą przyjechać do Bugarach, aby tu wspólnie zakończyć życie, uznaje za bzdurę. - Jeśli wierzy się w ten koniec świata, jaki byłby sens przyjeżdżać do jedynego miejsca, które ma ocaleć, żeby tutaj się zabić? - pyta.
Właścicielka hotelu w pobliskim Rennes-les-Bains także nie wierzy w to, że góra Bugarach ma coś wspólnego z kosmitami. Ale nie narzeka: zwykle zamyka swój hotel na święta, ale w tym roku ma już rezerwacje na 21 grudnia. Na razie pokoje zaklepali głównie dziennikarze.
W ogóle turyści planujący spędzić koniec grudnia w Bugarach różnią się nieco od tych, którzy przyjeżdżali tu dotychczas. Zwykle pojawiali się miłośnicy gór, ekoturyści i ludzie szukający wrażeń duchowych, tym razem zapowiedziały się głównie osoby chcące na żywo, przed kamerą relacjonować koniec świata. - Poszedłem na zwykły spacer wokół Burgach - opowiada turysta z Estonii, którego spotkaliśmy w Rennes-Le-Bain. - W ciągu godziny zatrzymały mnie dwie ekipy telewizyjne pytając, czy jestem gotów na apokalipsę.
Barbarę Delahaye, turystkę z Hiszpanii i katoliczkę, spotykamy w pobliżu maleńkiego kościółka. Kobieta uważa, że całe zamieszanie wokół "końca świata" nie ma większego znaczenia. - Każdy chrześcijanin zawsze musi być gotowy na koniec świata - mówi. - Warto czasami sobie przypomnieć, że to kiedyś nastąpi.
Marco, pracownik magazynu w Genui we Włoszech, przyjechał tu na dwa dni, aby "szukać śladów UFO". - Myślałem, że będzie tu więcej ludzi - dziwi się. - Tymczasem w hotelu jestem tylko ja i jakiś dziennikarz…
Z Valerie Austin, dyrygentką miejscowego chóru, rozmawiamy w jej pięknie wyremontowanym domu. - Ludzie przyjeżdżają tu i patrzą na nas, mieszkańców, jakbyśmy wszyscy byli dziwni i mieli stały kontakt z innym światem - mówi, podsumowując całe zamieszanie. - Czekam tylko, aż ktoś z nich da mi banana: wtedy już całkiem poczuję się jak małpa w zoo. Mieszkańcy Bugarach nie mają z tym wszystkim nic wspólnego!
Austin, nauczycielka muzyki z Northumberland na północy Anglii, zamieszkała tu 24 lata temu. - Jest tu wszystko, co uważam w życiu za ważne - tłumaczy. - Piękne krajobrazy, czyste powietrze, czysta woda i autentyczny, tradycyjny styl życia.
Poza prowadzeniem chóru wynajmuje turystom letni domek. Niestety w tym roku nie miała chętnych. - Ludzi, którzy marzyli o spokojnym urlopie, odstraszył cały ten medialny szum - wzdycha. - Mój chór co roku dawał świąteczne koncerty w okolicznych wioskach, ale tym razem nie możemy nic zaplanować, bo nie mamy pewności, czy drogi nie będą kompletnie zakorkowane!
A czy ona sama wierzy w nadchodzący koniec świata? - Z tego co wiem, Majowie nie potrafili przewidzieć nawet własnego końca… - odpowiada.
Niektórzy uważali, że nieoczekiwana popularność Bugarach przełoży się na znaczny wzrost cen nieruchomości - okazało się jednak, że się przeliczyli. W ostatnich latach rzeczywiście ceny nieco wzrosły, ale to normalne w czasach, kiedy wielu mieszkańców miast kupuje sobie w Pirenejach letnie domy. W całej wiosce pełno jest tabliczek z napisami "Na sprzedaż", ceny nie szybują, sprzedaż utrzymuje się na stałym poziomie. - Zresztą po co kupować dom, skoro świat ma się niedługo skończyć - ironizuje jeden z mieszkańców.
John Argles z Londynu buduje sobie właśnie dom nad pobliskim strumieniem. Jako "ateista i realista" zdziwił się pytaniami, czy przyjechał tu ze względu na koniec świata. - Nic podobnego! - odpowiada. - To po prostu przepiękne miejsce! A 22 grudnia planuję spotkać się z przyjaciółmi na drinka w tutejszym barze.
Niezależnie od źródła, przepowiednia o Bugarach zadomowiła się w zbiorowej świadomości Francuzów. Nicolas D’Estienne d’Orves, pisarz i krytyk operowy z "Le Figaro", napisał na ten temat książkę, która ukazała się w ubiegłym tygodniu: "Le village de la fin du monde" (dosł. "Wioska końca świata"). Film dokumentalny o Bugarach ukaże się we francuskiej telewizji (jakże by inaczej) 20 grudnia.
D’Estienne d’Orves mówi, że nie zdołał dowiedzieć się, skąd wzięła się teoria o Bugarach jako miejscu, które ma przetrwać koniec świata. - Ale to szybko chwyciło - komentuje. - To miejsce, gdzie po prosu nic nie ma, więc łatwo uczynić je tematem dowolnej fantazji.
W jego książce znajdują się między innymi listy, jakie mer Bugarach otrzymał w ciągu ostatnich dwóch lat na temat nadchodzącej apokalipsy. Jeden z nadawców proponował nawet zorganizowanie we wsi specjalnego festiwalu " na rozpoczęcie nowej epoki dla ludzkości". Obiecywał, że ściągnie na miejsce Petera Gabriela, zespół Pink Floyd, Paula McCartneya, Paul Simona, Jeana Michela Jarre’a oraz grupy Led Zeppelin i Black Eyed Peas.
Ale francuskie władze muszą brać sprawę bardziej serio. Siedemset kilometrów od Bugarach, w swoim paryskim biurze, szef MIVILUDES Serge Blisko mówi, że doradza władzom lokalnym, jak radzić sobie z sektami i samozwańczymi guru wykorzystującymi ludzi. - Kiedy data "końca świata" minie, w takich grupach może nastąpić psychiczne załamanie - tłumaczy. - A to może prowadzić do tragedii.
W najbliższych tygodniach władze zdecydują, jaki zakres działań będzie konieczny: czy przed 21 grudnia zamknięte zostaną szlaki górskie i jak będzie się traktować turystów. Tyle że jeśli w grudniu spadnie dużo śniegu, to dojazd do wioski samochodem i tak będzie niemal niemożliwy…
W połowie listopada lokalne władze zadecydowały, że dojście na górę Pic de Bugarach zostanie zamknięte na trzy dni przed 21 grudnia 2012 - przyp. red.</field>
  </doc>
  <doc>
    <field name="id">252</field>
    <field name="title">wizje-wernyhory</field>
    <field name="datawydarzenia">w 1918, 1834 r</field>
    <field name="miejsce">w Rosji Czerwonej, w Brześciu, w Paryżu, w British Museum</field>
    <field name="description">Moisiej Wernyhora był Kozakiem z naddnieprzańskiego chutoru Dmytrówki, a dzięki swym przepowiedniom zyskał sławę jakiej niejeden prorok mógłby mu pozazdrościć. Okoliczni mieszkańcy go czcili, a dla wielu pisarzy wkrótce stał się ulubioną postacią.
Dla polskiego wizjonerstwa jest o tyle ważny, że wiele z jego przepowiedni faktycznie się spełniło! Mowa tu o rządach Sasów, upadku Napoleona czy odrodzeniu Polski. Najbliższej przeszłości i przyszłości dotyczą poniższe wizje Wernyhory:
"Będą się zjeżdżali monarchowie, będą radzili, a ostatni zjazd odbędzie się w Rosji Czerwonej, ale układy ich nie dojdą do skutku. Będą powstawać związki, aby Polskę utworzyć, lecz nie powiodą się. Pewien monarcha zwycięży Niemców, a wtedy naród polski wpadnie w obóz moskiewski. Dojdzie do wojny z Turkami, którzy zostaną pobici, i Rosja jak koń rozhukany pomknie w głąb Turcji, lecz potem Turcja się wzmocni. Cesarz z rodu Bourbonów zwycięży Rosjan. Wtedy Polacy mocno powstawać będą".
"Polska odrodzi się w swoich dawnych granicach przy pomocy Turków i Anglików".
"Mało znany naród wystąpi i zyska szacunek w całej Europie".
Mowa tu rzecz jasna między innymi o pierwszej wojnie światowej. Wspomniany zjazd miał miejsce w Brześciu. Po kapitulacji Niemiec w 1918 r. Polska odrodziła się. Niestety, po drugiej wojnie światowej miejsce Niemców zajęli Rosjanie, i to właśnie pod ich wpływem się znaleźliśmy. Okazuje się, że i wizja trzeciej wojny światowej jest tutaj mocno obecna. "Dojdzie do wojny z Turkami"... - oznacza to, że Rosja będzie walczyć z Turcją, prawdopodobnie o Dardanele, które początkowo opanuje. Turcy, przy pomocy Anglików, Amerykanów i innych wojsk Paktu Północnoatlantyckiego wypędzą Rosjan nie tylko z Turcji, ale i z Ukrainy. Polska stanie się centrum Europy! Wernyhora przepowiada 30 lat szczęśliwości po rzekomej wojnie. Czy jego wizja ma szanse się spełnić? Może i tak, ale nie cieszmy się na zapas, bo proroctwo przewiduje też koniec naszej ery i odnowienie świata...
W 1834 roku emigracja polska w Paryżu wydawała czasopismo "Pielgrzym Koronny i Litewski". Dziś komplet wszystkich jego numerów znajdziemy w British Museum. W kilku z nich proroctwa Wernyhory zostały dokładnie przytoczone. Wszystkie dotyczą przyszłości narodu polskiego i, według wielu badaczy, są proroctwem armagedonu, który ma nadejść po ostatniej w dziejach tej ery wojnie. Kwintesencją przepowiedni wydają się być słowa: "Dlatego czyńcie pokutę i módlcie się kornie, albowiem dzień ten jest bliski".
A oto inny fragment przepowiedni, która sprowadza na nas zagładę: "Polsko, ojczyzno moja, biedna twoja dola teraz. Hojnie przeleje się krew synów twoich. Mogiły wzniosą się z ich kości. Spustoszenie, rozpacz i wielki smutek rozciągną się po twej ziemi. Trzy razy cię rozszarpią i upadniesz".
Jeśli prawdą jest, że przepowiednia pochodzi z XVIII wieku, to trudno nie zauważyć jej trafności. Końcowa część tekstu jest zbieżna z wizjami innych jasnowidzów. Kolejny fragment prawdopodobnie dopisano znacznie później, ale stosuje się go najczęściej w nawiązaniu do listu Stanisława Reszki:
"Polska powstanie przez Bożego wielkiego człowieka - Słońce Ojczyzny, króla z Krakowa. Będzie on specjalnym darem Bożym dla Polski".
Nie trzeba być wybitnym badaczem, by od razu zauważyć, że postać nazwana "Słońcem Ojczyzny" to nie Jan Paweł II! Z całokształtu bowiem wynika, że pojawi się on na długo, długo po nim. Może, zgodnie z wcześniejszymi interpretacjami, będzie to dopiero po trzeciej wojnie, w czasach owego 30-letniego dobrobytu? Tak zwany "Człowiek Boży" będzie osobą bardzo uduchowioną, żyjącą i postępującą zgodnie z nakazami wiary katolickiej. Może kolejny papież, a może świecki przywódca, który poprowadzi nasz kraj przez lata ogromnej świetności, jaka jeszcze nigdy nie zdarzyła się Polakom?</field>
  </doc>
  <doc>
    <field name="id">253</field>
    <field name="title">wniebowstapieni-pomoga-na-wszystko</field>
    <field name="datawydarzenia">w 1839</field>
    <field name="miejsce"></field>
    <field name="description">Nie trzeba być wierzącym, by szukać u nich pomocy. Swą energią podzielą się z każdym, kto przyzywa ich imienia. Wniebowstąpieni Mistrzowie czekają na twój sygnał.
Większość uzdrowicieli i osób obdarzonych zdolnościami parapsychicznymi wierzy w istnienie prawdziwych Władców Wszechświata. I nie mam tu na myśli serii zabawek z lat 80. czy filmu "He-Man i Władcy Wszechświata", z Dolphem Lundgrenem i Frankiem Langellą w rolach głównych, który, nawiasem mówiąc, zrobił klapę. Chodzi o grupę bóstw, proroków, uzdrowicieli i istot wyższego rzędu zwanych Wniebowstąpionymi Mistrzami. Te zdumiewające istoty pochodzą z rozmaitych kultur i regionów, ale wszystkie one poznały reguły rządzące kosmosem.
Autorką koncepcji Wniebowstąpionych Mistrzów była Rosjanka, Helena Bławatska, która wywarła ogromny wpływ na spirytualizm i okultyzm pod koniec pierwszej dekady XIX wieku. Większość osób obdarzonych zdolnościami paranormalnymi uznaje, że choć te istoty pochodzą z różnych systemów religijnych, to jednak wspomagają każdego, kto się do nich zwraca z prośbą o pomoc.
Ja sam wierzę, że Wniebowstąpieni Mistrzowie współpracują z aniołami i duchowymi przewodnikami w niebie, kierując naszym życiem i wskazując nam właściwą drogę. Kiedy sporządzam dla kogoś analizę duchową i staram się nawiązać kontakt z aniołem stróżem tej osoby, często w moim umyśle pojawia się postać świętego lub proroka. Świadczy to o tym, że mój pacjent często zwracał się do niego w modlitwie.
Nigdy nie zapomnę pewnego wieczoru, gdy przeprowadzałem pokaz nawiązywania kontaktu z aniołami. Zacząłem rozmawiać z pewną kobietą z widowni o imieniu Diane. Widziałem, że aniołowie zżymali się na nią, bo zawsze zgadzała się na wszystko, o co inni ją prosili. Aniołowie mówili jej, żeby w końcu nauczyła się mówić "nie". Kiedy z nią rozmawiałem, zobaczyłem w swoim umyśle energię Maryi, Matki Jezusa i wyczułem obecność istoty przepełnionej ogromną miłością.
- Diane, czy domyślasz się, dlaczego wciąż widzę wokół ciebie energię i miłość Maryi? - spytałem. Zdumiałem się, kiedy w odpowiedzi usłyszałem: - Tak. Chociaż nie wyznaję żadnej religii, mam w domu ołtarzyk poświęcony Maryi. Często w trudnych chwilach zwracam się do niej z prośbą o cierpliwość.
Przekonałem się, że te zadziwiające istoty naprawdę istnieją i że Maryja jest jedną z nich. A oto przewodnik po świecie Wniebowstąpionych Mistrzów.
Budda
Ten Mistrz chodził po ziemi jako książę Siddhartha Gautama. Porzucił pełne przepychu życie, by szukać prawdziwego szczęścia. Energia Buddy pomaga nam wrócić do podstaw i odnaleźć we wszystkim radość, spokój i równowagę. Jego energia uczy nas, że jeśli otworzymy oczy, znajdziemy te cechy we wszystkim, co otacza nas w naszym życiu. Figurka Buddy ustawiona w mieszkaniu nieustannie nam przypomina, że spokój jest w nas.
Zwracajcie się do niego słowami: "Buddo, dzięki ci za to, że otoczyłeś moje życie i serce spokojem. Teraz otacza mnie twoje światło".
Wiadomo, że istniał naprawdę, a biblijne teksty mówią, że był wielkim uzdrowicielem i przewodnikiem. Osoby obdarzone zdolnościami parapsychicznymi postrzegają go jako postać areligijną, która może pomagać każdemu. Niektórzy nazywają go Sananda - to jego galaktyczne imię mające uniezależnić go od jakiejkolwiek religijnej doktryny. Potrafi pomóc ludziom w trudnej sztuce wybaczania. Jego przesłanie mówi o tym, że wszyscy mamy w sobie ogromne pokłady miłości. Jezus nie ocenia i uczy nas, byśmy także nikogo nie oceniali.
Proście go o pomoc słowami: "Dzięki ci, Jezu, za to, że pomagasz mi cieszyć się cudem, jakim jest życie".
Kuthumi
To jeden z moich ukochanych Mistrzów. Kuthumi był z pochodzenia Hindusem, a jego energia jest zbliżona do filozofii New Age. Zadaniem Kuthumi jako Mistrza jest pomaganie ludziom w odnalezieniu ich prawdziwego celu w życiu. Jeśli znaleźliście się na etapie, gdy nie jesteście pewni, co powinniście robić, jego energia z pewnością wam pomoże.
Zwracajcie się do niego: "Dzięki ci, Kuthumi za to, że oświetlasz mą drogę i kierujesz moje kroki w stronę moich życiowych celów".
Afrodyta
Początkowo była Boginią Miłości. Inne boginie lękały się jej, ponieważ potrafiła uwieść każdego, na kim tylko spoczął jej wzrok. Afrodyta to właściwy Mistrz, jeśli chcecie, by w waszym życiu zagościły namiętność, miłość i pożądanie. Jeśli pragniecie na nowo rozniecić ogień, który nieco przygasł lub znaleźć nową miłość, bogini jest gotowa przyjść wam z pomocą.
Wystarczy, że zaczniecie wypowiadać na głos te słowa: "Dzięki ci, Afrodyto, za to, że pomagasz mi w tej sytuacji. Proszę, otocz mnie swoim światłem, pełnym miłości i namiętności". Będziecie zdumieni widząc, jak to działa.
Saint Germain
Ten XVIII-wieczny francuski hrabia parał się okultyzmem i mistycyzmem, i budził przy tym poważne kontrowersje. Mówiono o nim, że jest wolnomularzem i członkiem innych tajnych stowarzyszeń. Z całą pewnością był blisko związany z energią fioletowego płomienia. Wejdźcie w jego przestrzeń poprzez medytację, jeśli chcecie pozbyć się blokad, lęków i obciążeń.
Mówicie do niego: "Dzięki ci, Saint Germain za to, że uwolniłeś moją energię od blokady lęku i obciążeń karmicznych. Jestem otoczony fioletowym płomieniem, który dokonuje we mnie przemiany".
Apollo
Grecki bóg, który patronuje światłu, muzyce i uzdrawianiu. Apollo, jeden z dwunastu bogów olimpijskich, był synem Zeusa i bliźniaczym bratem Artemidy. Jest jednym z moich ulubionych bóstw, ponieważ w sposób szczególny interesuje się zdrowiem i zachowaniem kondycji fizycznej. Zawsze był przedstawiany jako piękny muskularny mężczyzna w kwiecie wieku i w szczytowej formie. Wam pomoże osiągnąć ten sam stan.
Zwracajcie się do niego: "Dzięki ci, Apollo, za to, że dałeś mi motywację do dbałości o moje zdrowie fizyczne i dobrą kondycję. Jestem zdrowy i szczęśliwy".
Jogananda
Hinduski jogin Paramahansa Jogananda urodził się w 1839 roku. Wprowadził do świata Zachodu odmianę jogi zwaną Krijajogą. Jego autobiografia to jedna z pionierskich książek poświęconych duchowości w naszej epoce, a w swej twórczości mówi on o poszukiwaniu łączności z Bogiem w życiu. Jego przesłanie dotyczy pokoju i radości na świecie. Jest jednym z ostatnich Wniebowstąpionych Mistrzów, a jego energia jest pełna spokoju i humoru jednocześnie.
Proście go o pomoc w odnalezieniu boskiej miłości, która jest częścią was samych: "Dzięki ci, Joganando, za to, że pomagasz mi odnaleźć wewnętrzne światło, które jest prawdziwą miłością".
Maryja
Wielki, uniwersalny archetyp macierzyństwa.
Maryja jest znana jako Królowa Aniołów, a energia, którą emituje, to siła czystej miłości. Jest związana z wychowywaniem dzieci, płodnością, uzdrawianiem i miłością. Zwracajcie się do niej zawsze, kiedy potrzebujecie pomocy w którejś z tych dziedzin.
Maryja współpracuje szczególnie blisko z Archaniołem Gabrielem. Według mnie jej najważniejszą rolą tu, na ziemi, jest wspieranie kobiet w przezwyciężaniu sytuacji, w których występują one w roli ofiary oraz pomoc bezdomnym dzieciom w znalezieniu kochającego domu i rodziny.
El Moria
Kolejny "młody" Mistrz. Jego energia po raz pierwszy została opisana przez Madame Bławatską. El Moria był Hindusem, który chodził po ziemi w początkach XIX wieku. Jego energia pomaga nam w podejmowaniu decyzji. Ale ten Mistrz jest znany także z tego, że pozwala nam poczuć się bezpiecznie. Współpracuje blisko z Archaniołem Michałem.
Mówcie do niego: "Dzięki ci za to, że mnie chronisz i pomagasz mi podejmować właściwe decyzje, tak aby służyły mojemu najwyższemu dobru".
Kuan Yin
Kuan Yin, bogini współczucia, należy do najbardziej umiłowanych Mistrzów. Znana jest jako bodhisattva czyli "istota oświecona": jest to pojęcie zbliżone do chrześcijańskiej koncepcji świętych. Kuan Yin posługuje się energią serca - miłością i współczuciem. Zwracajcie się do niej z prośbą o rozwiązanie konfliktów i nieporozumień.
Wyobraźcie sobie sytuację, którą chcecie poprawić, otoczoną różowym światłem i powiedzcie głośno: "Dzięki ci, Kuan Yin za to, że otaczasz mnie i tę sytuację swoim boskim światłem".
Ganeśa
Bóstwo z głową słonia, związane z Indiami i Hinduizmem. Ganeśa to bóg dobrobytu, ale specjalizuje się też w usuwaniu wszelkich przeszkód stojących na naszej drodze. Zawsze czułem szczególnie bliski związek z tym Mistrzem. Mówi się, że jeśli umieścimy jego wizerunek w strefie bogactwa w naszym mieszkaniu (to jest w lewym górnym rogu licząc od drzwi wejściowych), pomoże nam przyciągnąć obfitość i dobrobyt.
Zwracajcie się do niego: "Wielki Ganeśa, dzięki ci za usuwanie przeszkód z mojej drogi i za to, że błogosławisz mój dom, zsyłając nań pomyślność, zdrowie i bogactwo".</field>
  </doc>
  <doc>
    <field name="id">254</field>
    <field name="title">wojny-atomowe-w-starozytnosci</field>
    <field name="datawydarzenia"></field>
    <field name="miejsce">w Mohendżo, w Szkocji, na Ziemi, na Ziemię, przed Chrystusem, w Indiach, na Bliskim Wschodzie, w Gizie</field>
    <field name="description">Sprawy jak ta wprawiają w zakłopotanie nawet Ericha von Dänikena. Bo skąd w Mohendżo-Daro - zrujnowanym starożytnym mieście w dolinie Indusu - wzięły się stopione garnki i kamienie? Jak to możliwe, że hinduskie eposy opisują broń, której skutki są identyczne z wybuchem jądrowym? I co doprowadziło do "zeszklenia" kamiennych budowli w Szkocji? Niektórzy autorzy, łącząc w całość te dziwne wątki twierdzą, że przed naszą cywilizacją na Ziemi istniała inna, która unicestwiła się w wyniku… wojny atomowej.
Zecharia Sitchin (1920-2010) - badacz starożytnych kultur i autor bestsellerowej "Dwunastej planety", studiując tabliczki z pismem klinowym odkrył coś bardzo dziwnego. Twierdził, że wiele sumeryjskich tekstów lamentacyjnych wspomina o "złym wietrze", który nadciągnął od zachodu, zabił ludzi, zwierzęta, rośliny i pozatruwał wody.
Sitchin odkrył, że przyczyny katastrofy wyjaśnia epos pt. "Erra", według którego na Ziemię spadły plagi będące ubocznym efektem użycia "potężnej broni" podczas wojny między klanami bogów Anunnaki. Opierając się na sumeryjskich pismach i wierzeniach Sitchin doszedł do wniosku, że istoty te - określane jako "zrodzeni z królewskiej krwi" - były tak naprawdę pozaziemską rasą, która przybyła na Ziemię przed tysiącami lat, poszukując metali szlachetnych.
Zgodnie z jego interpretacją to oni, poprzez eksperymenty genetyczne, stworzyli Homo sapiens, a potem przekazali mu wiedzę niezbędną do budowy podstaw cywilizacji. Ostatecznie, po konflikcie w swoich szeregach, Anunnaki zniknęli, choć pamięć o nich zachowała się w mitach i wierzeniach, a nawet przesiąkła do Biblii, gdzie wspomina się o tajemniczych gigantach - "synach Boga".
Ślady wojny bogów
Prymitywni ludzie uważali Anunnakich za istoty boskie, choć ci pełnili raczej rolę nadzorców. Sitchin uważał, że sumeryjskie mity wskazywały jednoznacznie, że stworzyli oni człowieka do roli niewolnika. Rozłam w łonie "niebian" doprowadził ostatecznie do wojny, podczas której pojawił się wspomniany "zły wiatr".
Badacz pisze: "Sumeryjskie teksty jasno wskazują, że ‘złowroga burza’ […] nadeszła po ‘złym grzmocie’, który ją zwiastował. ‘W błysku światła powstała’ - wspominają. Wiatr mógł być zatem radioaktywną chmurą, która po wybuchu jądrowym w czasie wojny między Anunnaki, przesunęła się na wschód".
Za miejsce głównego starcia między kosmitami Sitchin uznał południowo-wschodnią część Półwyspu Synaj, gdzie dopatrzył się ogromnej "geologicznej blizny" (widocznej na mapach satelitarnych). Dowodami na eksplozję jądrową, która wstrząsnęła tym obszarem tysiące lat temu miały być też znajdowane przez geologów "czarne kamienie" noszące ślady działania ekstremalnie wysokich temperatur. Autor wyjaśniał, że cel ataku nie był przypadkowy - to tam miał znajdować się główny kosmodrom Anunnakich.
Pamięć o "wojnie bogów" - bo tak musieli interpretować ten konflikt prymitywni ludzie - przetrwała do dziś w mitach i eposach. Sitchin mówił, że okoliczności przejścia "złego wiatru" opisuje m.in. "Lament nad Ur", którego autor żali się: "Mój dom zasobny i miasto zostały zniszczone, zaprawdę zniszczone".
O szczegółach użycia broni, która pociągnęła za sobą kataklizm opowiada z kolei epos "Erra" opisujący "plagi", od których ucierpieli nie tylko Sumerowie, ale też sąsiednie ludy. Historycy zgadzają się, że dzieło w symboliczny sposób relacjonuje rzeczywiste wydarzenia (niektórzy dodają, że ich echem jest też biblijna opowieść o zniszczeniu Sodomy i Gomory).
O "broni zagłady" mówią również eposy hinduistyczne, ale istnieje jeszcze jeden rodzaj dowodów, które sugerują, że te zdarzenia mogły… rozegrać się naprawdę.
Atomowa destrukcja 2000 lat p.n.e.
W starożytnej wojnie nuklearnej mieli ucierpieć nie tylko mieszkańcy Mezopotamii. Sporo kontrowersji wzbudziły relacje o stopionych cegłach i ceramice w ruinach miasta Mohendżo-Daro (Pakistan), które 2,6 tys. lat przed Chrystusem wzniosła tajemnicza cywilizacja doliny Indusu. Leżące na ulicach szkielety sprawiały ponoć wrażenie, jakby mieszkańców zaskoczył nieoczekiwany kataklizm.
David Davenport, który badał tę sprawę wiele lat i spisał swe wnioski w książce "Atomowe zniszczenie 2000 lat przed Chrystusem" (1979), zwrócił uwagę na zawyżony poziom radioaktywności w rejonie ruin (choć nie sprecyzowano do końca, czy był to ślad po pradawnej wojnie jądrowej czy współczesnych testach).
Erich von Däniken tak pisał o tym, co jeszcze tam znaleziono: "W promieniu półtora kilometra Davenport wyróżnił trzy różne stopnie zniszczeń, coraz słabsze im dalej od centrum miasta. Pośrodku musiała panować bardzo wysoka temperatura. Znaleźć tam można tysiące brył różnej wielkości, które archeolodzy nazywają ‘czarnymi kamieniami’, a które okazały się fragmentami naczyń stopionych w ekstremalnie wysokiej temperaturze. Należy wykluczyć, że przyczyną tego był wybuch wulkanu, bo w okolicy Mohendżo-Daro nie ma zakrzepłej lawy ani wulkanicznego pyłu".
Hipoteza Davenporta, że miasto zrujnowała eksplozja jądrowa, wywołała ogromne zaciekawienie, choć do dziś sprawę otaczają niejasności. Kontrowersje podsycały opinie specjalistów. Włoski inżynier kosmiczny, Antonio Castellani, stwierdził, że stopione cegły wskazują, iż to, co rozegrało się w Mohendżo-Daro "nie było niczym naturalnym".
Jednak najbardziej szokujące było to, że katastrofa nad Indusem mogła potwierdzać zawarte w hinduskich eposach opowieści o straszliwej broni, której użyto w wojnie przed kilkoma tysiącami lat…
Zeszklone forty i broń bogów
"Mahabharata" - hinduistyczny poemat epicki, to jeden z najdłuższych utworów literackich świata (jego ekranizacja zajęła 94 odcinki po 45 minut każdy). Opowiada o Wojnie Kurukszetra, którą toczyły klany Pandawów i Kaurawów. Główna kilkunastodniowa bitwa rozegrała się w rejonie Delhi, choć dokładnie nie wiadomo kiedy (istniejące teorie umieszczają ją w okresie od VII tysiąclecia do VI stulecia p.n.e.).
Ważnym elementem dzieła są opisy wykorzystanej broni, wśród której były "wimany" - pojazdy opisywane jako "podniebne rydwany", zdolne do niezwykłych powietrznych manewrów i nierzadko wyposażane w niszczycielską broń. Mimo to największy postrach siała zagadkowa "Agneya".
"Aswatthaman, stojąc mocno na swoim wozie, […] przywołał broń Agneya, której nie mogą się przeciwstawić nawet bogowie. […] Lśniący słup mający jasność ognia, choć bez dymu, wypełniała wściekłość. Wszystkich, którzy znaleźli się w jego zasięgu ogarnął mrok" - wspomina "Mahabharata", dodając, że wybuch dosłownie wstrząsnął posadami świata. "Ciała wielkich słoni bojowych, spalone przez broń, leżały porozrzucane" - relacjonuje.
Ślady dziwacznych "kataklizmów" zachowały się jednak nie tylko w Indiach i na Bliskim Wschodzie. Kolejną z niewyjaśnionych do dziś zagadek są szkockie "zeszklone forty" (lub "zamki ze szkła") - ruiny budowli wzniesionych z kamieni, które stopiły się ze sobą w wyniku działania ekstremalnych temperatur.
Dr Robert Schoch - geolog i geofizyk, który badał m.in. monumenty w Gizie - uznał, że ludy, które wiele wieków przed Chrystusem wzniosły "forty", nie dysponowały możliwością generowania temperatur na tyle wysokich, by stapiać ze sobą głazy. Ognisko - nawet gigantyczne - niekoniecznie wystarczyłoby, żeby to osiągnąć. W sumie odkryto kilkadziesiąt takich struktur.
Czy na Ziemi przed tysiącami lat rzeczywiście doszło do atomowej wojny, której bezradnie przyglądali się nasi przodkowie? Czy właśnie to opisują relacje o słupach ognia, falach uderzeniowych i wichrach niosących choroby i śmierć? A może to jedynie efekt nadinterpretacji dawnych mitów i eposów? Z odpowiedziami na te pytania od lat zmagają się autorzy pokroju Dänikena i Sitchina.
Ten drugi uważał, że nić łącząca nas z "bogami" nie została zerwana, nawet jeśli przepadli oni gdzieś we mgle dziejów: "Jesteśmy hybrydami ziemskich hominidów oraz istot, które przybyły na naszą planetę z innego systemu gwiezdnego. Jesteśmy związani na wieki. Oni przekazali nam coś, co my poniesiemy dalej" - pisał.
Paul Davies - wybitny brytyjski fizyk i pisarz zasugerował nawet, że ludzkość powinna poważniej podchodzić do poszukiwania archeologicznych śladów prehistorycznego kontaktu z przybyszami z kosmosu. Dodał, że jeśli przed tysiącami lat wysoko rozwinięte istoty odwiedziły Ziemię, mogły zostawić po sobie składowiska odpadów promieniotwórczych, które łatwo zlokalizować.
Co ciekawe, przez lata istniał kandydat do tego miana - obszar w rejonie Oklo (Gabon), gdzie, jak ustalono, zawartość procentowa izotopu uranu była taka jak w… wypalonym paliwie jądrowym. Badania ujawniły jednak, że można to wyjaśnić naturalnymi procesami zachodzącymi w pokładach rudy.
___________________________
Cytaty pochodzą m.in. z:
E. von Däniken, Pathways to the Gods. The Stones of Kiribati, Nowy Jork 1982.
Z. Sitchin, The Earth Chronicles Handbook, Rochester 2009.</field>
  </doc>
  <doc>
    <field name="id">255</field>
    <field name="title">wszystkie-grzechy-monsanto</field>
    <field name="datawydarzenia">2000 r, 2007 r, w 2008, w 1979, 1965 r, 2012 r</field>
    <field name="miejsce">na Facebooku, na Zachodzie, na Pharmacia Corporation, w Korei, w Unii Europejskiej</field>
    <field name="description">Brytyjski "Guardian" pisał, że Monsanto nie ma konta na Facebooku, bo gdyby miało, zalałyby je skargi i protesty. W jaki sposób ten średnio znany koncern stał się obiektem powszechnej nienawiści? Aktywiści ekologiczni - nazywając firmę "Monsatanem" - wymieniają długą listę jej grzechów, na czele z propagowaniem GMO - sprawą, która budzi niepokój coraz większej części społeczeństwa.
Ekolodzy oskarżają koncern o lobbing w sprawie GMO, trucie ludzi i zanieczyszczanie środowiska. To tylko niektóre zarzuty wobec giganta, który za bardzo się tym nie przejmuje. Oponenci Monsanto wyliczają całą listę przewinień, na której znajdują się "śliskie" afery z herbicydami, Agentem Orange czy PCB.
Organizmy modyfikowane genetycznie (GMO) to takie, u których inżynieria genetyczna doprowadziła do zmian, jakie nie wystąpiłyby w normalnych warunkach. Obejmują one m.in. zwiększoną odporność oraz wydajność roślin i zwierząt, które stanowią źródło pożywienia dla człowieka. Dyskusja wokół GMO dotyczy tego, czy nie odbije się to na zdrowiu ludzi, jak inne "eksperymenty" z chemią użytkową. Nim Monsanto stało się potentatem w sprzedaży modyfikowanych ziaren i nasion (których plon ekolodzy nazywają "frankenfood"), było bohaterem tego typu afer, stanowiących mocny oręż w rękach jego przeciwników.
Krótkie dzieje firmy
Skąd w ogóle wzięło się Monsanto? Dla niektórych może być zaskoczeniem, że jego historia liczy sobie ponad 110 lat. Założycielem firmy był amerykański farmaceuta John F. Queeny. Początkowo produkowała ona sacharynę, którą sprzedawano Coca Coli. Po wejściu na rynek europejski w latach 20. Monsanto wytwarzało również gumę i aspirynę. Skrzydła rozwinęło po II wojnie światowej.
W połowie lat 40. Monsanto wyprodukowało kilka popularnych detergentów i środków ochrony roślin. Jego sztandarową marką pozostaje herbicyd Roundup, który wprowadzono na rynek amerykański w latach 70. Firma zajmowała się też produkcją wycofanego z użycia na Zachodzie DDT oraz niesławnego Agent Orange. O tych i innych produktach będzie jeszcze głośno.
Monsanto przejęło wiele innych firm specjalizujących się m.in. w środkach ochrony roślin i nasiennictwie, stając się potentatem na wielu rynkach. W 2000 r., w wyniku przekształceń, zmieniło nazwę na Pharmacia Corporation, z której działu rolniczego wyrosło "nowe" Monsanto skupione na całkowicie innych celach, z których głównym jest wspomaganie nowoczesnego rolnictwa. Ekolodzy, mając na uwadze jego stare przewinienia, nie pokładają nadziei w tej przemianie.
Problem pierwszy: Roundup
Choć oficjalna historia firmy wprowadza wyraźny rozdział między "starym" a "nowym" Monsanto, aktywiści ciągle przypominają o jej niechlubnym bagażu, w tym o dość świeżej sprawie herbicydu Roundup używanego w rolnictwie i sadownictwie od połowy lat 70., kiedy opatentowano zawartą w nim substancję czynną - glifosat. Mimo że środek niszczy większość roślin, Monsanto opracowało także odmiany upraw odporne na jego działanie (sprzedawane pod nazwą Roundup Ready).
Od 2007 r. przed francuskimi sądami toczyło się postępowanie przeciw Monsanto za umieszczenie na etykiecie herbicydu informacji, iż jest on biodegradowalny i nie zostawia śladów w glebie, mimo że jego główny składnik znajduje się na unijnej liście substancji szkodliwych dla środowiska. Wyegzekwowano korektę etykiety. Wiele lat wcześniej wybuchły afery związane z fałszowaniem wyników badań o wpływie glifosatu na organizmy żywe. Amerykańska Agencja Ochrony Środowiska nadała mu trzecią - średnią klasę toksyczności, choć wnioski specjalistów były bardzo rozbieżne.
Problem drugi: Agent Orange
Podczas wojny wietnamskiej tzw. Agent Orange ("pomarańczowy środek") używany był do niszczenia dżungli, która służyła za schronienie oddziałom partyzanckim. Okazało się, że oprócz destruktywnego wpływu na rośliny, rozpylana drogą powietrzną substancja miała także zabójczy wpływ na ludzkie zdrowie. Dane strony wietnamskiej mówią, że z jej powodu ucierpiało ok. 3 mln ludzi, a 150 tys. dzieci przyszło na świat z deformacjami lub upośledzeniem umysłowym (strat dla rolnictwa i natury nie da się oszacować). Toksyczność Agent Orange wynikała ze skażenia go niezwykle niebezpieczną dioksyną - TCDD.
"Pomarańczowy środek" i pokrewne mu substancje miały silne działanie rakotwórcze i wywoływały poważne dolegliwości skórne (widać to m.in. na wstrząsającym zdjęciu mjr Tu Duc Phanga, u którego kilkanaście lat po wojnie TCDD wywołało potworną chorobę). Jego szkodliwy wpływ odczuli też amerykańscy weterani, co doprowadziło do procesów o odszkodowania za utratę zdrowia. Poza Wietnamem substancji użyto m.in. w Korei, gdzie w 2008 r. sąd zażądał dla jej ofiar rekompensaty od koncernów chemicznych w wysokości 62 mln USD. Jednym z głównych producentów Agent Orange było… Monsanto, które ostrzegało ponoć Amerykańską Armię przed skażeniem dioksyną i jej konsekwencjami. Do dziś ten szokujący i haniebny epizod wojny wietnamskiej oscyluje na krawędzi tabu.
Problem trzeci: PCB
Polichlorowane bifenyle (PCB) to niepalne, nierozkładające się substancje stosowane m.in. jako smary, impregnaty i płyny hydrauliczne. Ich wszechstronność przyćmiewa silna toksyczność i właściwości rakotwórcze, przez co już w 1979 r. ich produkcji zakazał amerykański Kongres. Problem stanowiło jednak powszechne wykorzystanie PCB oraz zagrożenie dla środowiska, które bifenyle sprawiały wyjątkowo długim procesem rozkładu. Ich toksyny gromadziły się głównie w wodzie, glebie i organizmach żywych, przemieszczając się wzdłuż łańcucha pokarmowego.
Według amerykańskiego Rejestru Substancji Toksycznych i Chorób, 99 procent PCB na obszarze USA powstało w zakładach należących do Monsanto. Głośnym echem odbiła się sprawa zatrucia wód w okolicach miasteczka Anniston (Alabama), gdzie znajdowała się fabryka bifenyli należąca do koncernu. Wszystko wyszło na jaw dopiero po kilkudziesięciu latach i zakończyło się serią procesów. Uczeni uznają, że PCB ma działanie kancerogenne, powoduje bezpłodność, a u dzieci hamuje rozwój umysłowy. Objawy zatrucia to przede wszystkim wysypka, infekcje oczu i bóle głowy. Co ciekawe, mimo wieloletniego zakazu stosowania za oceanem, w Unii Europejskiej są to wciąż legalne (choć ściśle ograniczone) środki.
Wojna o zdrowie
Wśród problematycznych produktów koncernu jest też aspartam - stosowany masowo jako tańszy i mniej kaloryczny od cukru środek słodzący. W 1965 r. wyodrębnił go James Schlatter z G. D. Searle &amp; Company - firmy, która została zakupiona przez Monsanto. Kontrowersje wokół aspartamu dotyczą jego wpływu na wywoływanie nowotworów mózgu, przez co początkowo nie dopuszczono go do sprzedaży w USA. (Z racji wygaśnięcia praw patentowych jest obecnie produkowany przez wiele innych firm.)
W 2012 r. Reuters informował, że francuski sąd wydał wyrok obciążający Monsanto winą za utratę zdrowia przez 47-leniego rolnika, Paula Francoisa, który cierpiał na zaburzenia neurologiczne i utratę pamięci po zatruciu herbicydem Lasso. Otwierało to drogę sądową innym osobom, które zatruły się środkami chemii rolniczej. Lista procesów przeciw Monsanto była znacznie dłuższa i obejmowała m.in. oskarżenia o praktyki monopolistyczne. Sam koncern również pozywał rolników za naruszanie patentów i łamanie umowy zakupu (głównie za zasiew z plonów uzyskanych z ziaren Monsanto, czego robić nie wolno).
Bunt przeciw praktykom Monsanto i innych koncernów, które mają coraz większy wpływ na kluczowe dziedziny życia, to nie chwilowa moda, ale wyraz rozbudzonej konsumenckiej świadomości. Choć wygląda to jak walka z Goliatem, być może nie pozwoli, abyśmy w przyszłości kolejny raz stali się czyimiś "królikami doświadczalnymi".</field>
  </doc>
  <doc>
    <field name="id">256</field>
    <field name="title">wybuch-na-ukrainie-jak-czarna-wolga</field>
    <field name="datawydarzenia">29 lipca, w 2002</field>
    <field name="miejsce">w Kielcach, w Staszowie, na Ukrainie</field>
    <field name="description">"Na Ukrainie doszło do wybuchu reaktora. Niebezpieczne promieniowanie dotarło do Polski. Zamknijcie okna, kupujcie płyn Lugola!" - takie informacje krążą po sieci od poniedziałku. O co chodzi?
Wczesnym popołudniem 29 lipca ktoś odebrał telefon i usłyszał, że doszło do wybuchu reaktora. Najwyższe stężenie promieniowania miało dotrzeć do Polski w środę, dlatego koniecznie trzeba pozamykać okna i, w miarę możliwości, nie wychodzić z domu. Chwilę później podobne telefony otrzymywało coraz więcej osób, najpierw w Kielcach, później w całej Polsce. Mówiono, że informację przekazał wujek z ministerstwa, mama koleżanki pracująca w ONZ, pracownik Sanepidu i znany fizyk. W mediach nie pojawiały się żadne doniesienia, więc ludzie słyszący plotkę zaczęli się gromadzić na forach internetowych. Okazało się, że kogoś w Staszowie (woj. świętokrzyskie) szef wysłał do domu, bo przebywanie poza domem jest niebezpieczne, a na drzwiach aptek pojawiły się informacje, że wykupiony został płyn Lugola. Pogłoska rosła w siłę, ktoś rzucił hasło, że do wybuchu doszło w elektrowni jądrowej Obninsk (Ukraina), choć została ona wyłączona w 2002 roku.
Szpitale, oddziały Sanepidu w różnych miastach i redakcje lokalnych gazet zostały zalane falą telefonów od zaniepokojonych obywateli. W końcu zdecydowano się na to, by zdementować niepokojącą plotkę. Wojewoda województwa świętokrzyskiego oznajmiła, że nie doszło do żadnego wybuchu, znany kielecki fizyk stwierdził, że nic mu nie wiadomo o żadnym zagrożeniu. Podobne oświadczenie wydała też w końcu Państwowa Agencja Atomistyki. Zagrożenia nie ma. A jednak internauci nadal nie są spokojni.
Im więcej autorytetów dementowało pogłoskę, tym więcej rodziło się teorii spiskowych. Że wiedzą tylko "wybrańcy", bo jest to element eugeniki (oczyszczania społeczeństwa), że Rosja, podobnie jak w przypadku Czarnobyla próbuje zataić prawdę, może po to, by osłabić kraje ościenne. Media nie potwierdzają informacji, bo nie mają na to pozwolenia.
Przypadek "wybuchu na Ukrainie" to przykład miejskiej legendy w najczystszej postaci, podobnie jak to było między innymi z czarną wołgą. Ktoś usłyszał od kolegi, że znajomy znajomego powiedział, tymczasem nie ma możliwości, by ustalić faktyczne źródło informacji. O ile jednak w czasach PRL-u przekazywanie plotek z ust do ust było najlepszą formą komunikacji, pomijającą cenzurę w mediach i bez trudu można było w coś takiego uwierzyć, o tyle w dzisiejszych czasach siła rażenia pogłoski o wybuchu zaskakuje. Dlaczego tak wiele osób uwierzyło w niepotwierdzoną informację, która wypłynęła nie z Rosji lub Ukrainy a z... Kielc? Dlaczego pomimo oficjalnego dementowania pogłosek ludzie wykupują i piją płyn Lugola, choć w przypadku braku promieniowania może to być niebezpieczne? Chyba jednak Polacy coraz mocniej wierzą w teorie spiskowe...</field>
  </doc>
  <doc>
    <field name="id">257</field>
    <field name="title">wyjatkowa-opiekunka-spotkanie-na-slezy</field>
    <field name="datawydarzenia">1300 r</field>
    <field name="miejsce">na Ślęży</field>
    <field name="description">W pewnym momencie opanowała mnie niesamowita senność, po czym gwałtownie ocknęłam się, odczuwając czyjąś obecność. Jednak byłam sama!
Ślęża to góra-legenda, ośrodek kultu solarnego, miejsce mocy. "Od około 1300 r. p.n.e. istniał na szczycie Ślęży monumentalny kamienny krąg, otaczający miejsce kultu poświęcone bóstwu słonecznemu. Wierzono, że na górze zamieszkują bogowie, dlatego też wykorzystywano ją jako centrum kultowe. Nic dziwnego, że Ślężę zaczęto nazywać w publikacjach śląskim lub słowiańskim Olimpem".*
Kiedy udało mi się dojechać do Sobótki, a następnie po mozolnej wspinaczce znaleźć na szczycie tej niezwykłej góry odczułam niewyobrażalny spokój i spełnienie. Postanowiłam, że spróbuję nie tyle medytować, co maksymalnie otworzyć się na to miejsce. Mogę śmiało powiedzieć, że los mi sprzyjał. Dwie grupy głośnych kolonistów oddaliły się wraz z opiekunami, a moje własne dzieciątka wyruszyły pod opieką taty na poszukiwanie "świętego źródełka", które podobno posiada szczególne właściwości prozdrowotne. Usiadłam na dużym kamieniu, starając się zrelaksować i zjednoczyć z energią, której bliskość odbierałam. W pewnym momencie opanowała mnie niesamowita senność, po czym gwałtownie ocknęłam się, odczuwając czyjąś obecność. Jednak byłam sama! Ze zdumieniem skonstatowałam, że mój szczególny stan nie trwał kilku minut (jak przypuszczałam), ale przeszło pół godziny. Po chwili w polu widzenia pojawiła się moja kochana gromadka, wszyscy dumni z odnalezienia źródełka. Nota bene pozostającego w opłakanym stanie - zaniedbanego i zaśmieconego. Wróciliśmy wieczorem do domu i zadowoleni z tak owocnego dnia, udaliśmy się na spoczynek.
Tej nocy otrzymałam szczególny przekaz i zakładam, że jest on wart nie tylko mojej uwagi. Ponownie znalazłam się na Ślęży, tuż przy kamiennych schodach prowadzących do starego kościółka. Nagle obok budynku kościoła zmaterializowała się postać kobiety. Szczupła, wysoka, o pięknych długich włosach, ubrana w prostą jasną szatę. Schodziła po schodach, jednocześnie bacznie mnie obserwując. Nie miała skrzydeł ani aureoli, ale emanowała tak wielką siłą i dostojeństwem, że poczułam się bardzo onieśmielona, wręcz niegodna tego spotkania. Nie miałam też cienia wątpliwości, co do tego, że owa Pani ma całkowity wgląd w moją duszę. Kiedy stanęłyśmy twarzą w twarz, jej łagodne oczy dodały mi odwagi - zapytałam, kim jest. Odparła, że opiekunką tego miejsca i przybywających wędrowców. Wspomniałam o swojej obecności w ciągu dnia. Potwierdziła, iż widziała mnie, a nawet sprawdziła (cokolwiek to znaczy). Zapytała, jaka jest moja intencja, czy chcę o coś prosić? Byłam skonsternowana i zaskoczona, ale udało mi się wyartykułować jedno zdanie: "Chciałabym tak kierować energią, aby leczyła". Moja rozmówczyni zastanowiła się przez chwilę i zapytała: "Czy wiesz, że jeśli życzenie się spełni, powinnaś służyć wszystkim, a nie tylko wybranym?". Przytaknęłam. W tej samej chwili doznałam silnego mrowienia w dłoniach. Pani uśmiechnęła się na pożegnanie i zaczęła oddalać. Przebudziłam się niesamowicie spokojna i wypoczęta.
Oczywiście nie stałam się nagle Janem od Boga, ani nie uzyskałam mocy Bruna Groeninga. Otrzymałam jednak dar wiary, która pozwala mi pracować nad sobą i rozwijać pewne potencjały. Jestem głęboko wdzięczna za to piękne spotkanie. Nie ukrywam, że tęsknię za tym szczególnym miejscem i wyjątkową, szlachetną osobą, którą dane mi było ujrzeć.
Serdecznie polecam Państwa uwadze przepiękną okolicę Sobótki, a zwłaszcza Ślężę i Radunię, nie tylko ze względu na możliwe przeżycia duchowe, ale na niewątpliwe walory turystyczne i wypoczynkowe.
* cytat pochodzi z książki autorstwa Pana Leszka Mateli - "Polska magiczna, przewodnik po miejscach mocy".
Źródło: biuro-duchow.blog.onet.pl</field>
  </doc>
  <doc>
    <field name="id">258</field>
    <field name="title">zagadka-rozwiklana-yeti-to-niedzwiedz</field>
    <field name="datawydarzenia"></field>
    <field name="miejsce">w Oxfordzie, w Himajach, na Syberii</field>
    <field name="description">Doniesienia o tajemniczym "Człowieku śniegu" rozpalają ludzką wyobraźnię od XIX wieku. Badacze z uniwersytetu w Oxfordzie odkryli, że stworzenie wywodzi się od przodka niedźwiedzia polarnego.
Yeti to wysoka człekokształtna istota o masywnej sylwetce i ciele pokrytym futrem, najczęściej brunatnym, choć niektórzy świadkowie mówią również o rudym lub srebrnym umaszczeniu. Ten typ hominida widziany był w Himajach oraz na Syberii, daleko od ludzkich siedzib. Kryptozoolodzy sugerowali, że jest to krewny człowieka - zaginione ogniwo ewolucji lub potomek Neandertalczyka. Okazuje się jednak, że "człowiek śniegu" jest nieco mniej niesamowity.
Zespół oxfordzkich badaczy, pod przewodnictwem profesora Bryana Sykesa, postanowił dogłębnie przebadać próbki sierści należącej do Yeti. Mieli do dyspozycji dwa materiały pochodzące z Himalajów: jeden znaleziony w miejscowości Ladakh oraz drugi z Bhutanu. Porównanie genomu tajemniczego stworzenia z DNA zwierząt zebranych największej bazie gatunków dało zaskakujące rezultaty - materiał genetyczny Yeti w 100% pokrywa się z tym należącym do żyjącego ponad 40 tysięcy lat temu przodka niedźwiedzi polarnych. Sykes sugeruje, że Yeti może być hybrydą powstałą w wyniku krzyżowania się potomków starożytnego niedźwiedzia polarnego i niedźwiedzi brunatnych.
Choć zagadka Yeti wydaje się być rozwikłana, na świecie są jeszcze inne hominidy, których rodowodu nadal nie znamy. Są to między innymi autralijski Yowie oraz amerykański Sasquatch. Czy któryś z nich może być spokrewniony z człowiekiem?</field>
  </doc>
  <doc>
    <field name="id">259</field>
    <field name="title">zagadka-smierci-na-przeleczy-diatlowa-wreszcie-rozwiazana</field>
    <field name="datawydarzenia">25 stycznia, 1959 r</field>
    <field name="miejsce">na Górę Otorten, na Przełęczy Diatłowa</field>
    <field name="description">Po ponad pięćdziesięciu latach od tajemniczej śmierci dziewięciorga studentów pojawiła się teoria, która wyjaśnia przebieg tajemniczych zdarzeń. Do tej pory sugerowano chorobę popromienną oraz spotkanie z kosmitami. Tym razem sprawą zajął się amerykański pisarz Donnie Eichar, który przez cztery lata badał tę sprawę. Zdaniem Eichara do studentów dotarły bardzo niskie infradźwięki, które doprowadziły do wybuchu niekontrolowanej paniki i tragicznej w skutkach, chaotycznej ucieczki. Zjawisko to mogło być zupełnie naturalne - niesłyszalne dla ludzkiego ucha, ale wywołujące uczucie silnego niepokoju pomruki mogły wytworzyć się za sprawą wiatru wiejącego w szczelinach skalnych.
Droga bez powrotu
25 stycznia 1959 roku dziesięcioosobowa grupa studentów i absolwentów Politechniki Swierdłowskiej wyruszyła w góry Ural. Szefem wyprawy był 23-letni Igor Diatłow. Cała grupa miała już spore doświadczenie we wspinaczkach i narciarstwie, więc wyprawa na Górę Otorten wydawała się być ciekawym, ale nie niebezpiecznym wyzwaniem.
Okoliczne tereny zamieszkiwało plemię Mansów, które uważało okolicę góry za przeklętą i starało się nie zapuszczać w te rejony. O złej sławie Otorten świadczy nawet jej nazwa, która w języku Mansów oznacza po prostu "nie idź tam". Dziewięcioosobowa grupa wędrowców (jeden z uczestników wyprawy musiał zawrócić ze względu na złe samopoczucie) zlekceważyła jednak to ostrzeżenie. Przypłacili to życiem.
Co tam się stało?
Z odnalezionych później notatek wynika, że grupa zmuszona została zboczyć z trasy i rozbić obóz na górze Cholat Siahl. W tym miejscu kończą się jednak fakty, a zaczynają przypuszczenia i teorie spiskowe.
Gdy ekipa Diatłowa nie dotarła do kolejnego punktu wyprawy, z którego miał zostać nadany telegram, rozpoczęto poszukiwania.
Po kilku dniach udało się dotrzeć do obozu rozbitego przez studentów. Na miejscu znajdował się namiot rozcięty od środka oraz przedmioty należące do ekipy Diatłowa. Nie było tam jednak żadnego z dziewięciu członków grupy.
Wkrótce ekipie poszukiwawczej udało się odnaleźć ślady wydeptane w śniegu. Były one bardzo chaotyczne, jakby zostawiły je osoby uciekające w wielkiej panice. Dopiero w odległości około kilometra od namiotu udało się odnaleźć pierwsze dwa ciała. Martwi mężczyźni leżeli przy drzewie. Mieli poparzone ręce, a wokół nich znajdowały się odłamane gałęzie. Obraz ten wskazywał, że próbowali oni rozpalić ognisko oraz wdrapać się na drzewo. W niewielkiej odległości od ciał leżał także Igor Diatłow, a zaraz za nim kolejny student oraz jedna z dwóch uczestniczących w wyprawie kobiet. Na pięciu ciałach nie znaleziono obrażeń (poza pękniętą czaszką jednego z mężczyzn), nic nie wskazywało też na to, że w obozie doszło do jakiejś walki. Nigdzie nie było nawet krwi. Badania wykazały, że cała piątka studentów zmarła w wyniku wyziębienia organizmu (ich stroje nie były kompletne, nie mieli na sobie butów - uciekli z obozu w tym, co właśnie mieli na sobie).
Ekipie nie udało się odnaleźć czterech pozostałych uczestników wyprawy. Doszło do tego dopiero późną wiosną, kiedy topniejący śnieg odsłonił ciała leżące w głębokiej jamie. I właśnie na tym etapie sprawa całkowicie się zagmatwała. Odnalezione ciała, po zbadaniu przez lekarza okazały się silnie poturbowane. Choć na skórze ofiar nie było siniaków ani ran, większość z nich miała połamane żebra i obrażenia porównywalne do tych, które wywołać może zderzenie z samochodem. Dodatkowo, kobiecie brakowało języka.
Choć nie są to oficjalne informacje, osoby uczestniczące w pogrzebach studentów relacjonowały, że ich skóra miała nienaturalnie żółty kolor, a włosy były całkowicie siwe, co wskazywałoby na chorobę popromienną.
Wiele teorii
Nad sprawą tajemniczej śmierci studentów debatowano przez całe dekady. Sugerowano, że padli ofiarą zemsty plemienia Mansów, któremu nie spodobało się, że ekipa wtargnęła na jego ziemie. Na poparcie tej tezy nie ma jednak żadnych dowodów, zwłaszcza że nie udało się potwierdzić udziału w zdarzeniach żadnych osób trzecich.
Śmierć na Przełęczy Diatłowa próbowano tłumaczyć też tajemniczą eksplozją czy działaniem wojska - podobno w tych rejonach mogła znajdować się tajna jednostka, dla której pojawienie się wycieczkowiczów stanowiło spory problem.
Kolejne teorie były już bardziej paranormalne - mówiło się o spotkaniu studentów z UFO czy panice wywołanej widokiem występującego podobno w tamtych rejonach "Śnieżnego człowieka" (odpowiednik amerykańskiej Wielkiej Stopy).
Teoria Eichara, choć wydaje się całkiem logiczna, nie wyjaśnia jednak największej tajemnicy - co spotkało leżącą w jamie czwórkę studentów? Ludzkie żebra nie pękają przecież pod wpływem paniki...</field>
  </doc>
  <doc>
    <field name="id">260</field>
    <field name="title">zaginiecie-valenticha-wielka-tajemnica-lotnictwa</field>
    <field name="datawydarzenia">21 października, 1978 r, w 1958, w 1977, w 1982</field>
    <field name="miejsce">na King Island, w Australijskich Archiwach, w Avondale Heights, na Cieśninie Bassa, w Melbourne, w Chinach, na Przylądku Otway</field>
    <field name="description">35 lat temu doszło do jednego z najbardziej zagadkowych incydentów w lotnictwie cywilnym. 20-letni pilot, Frederick Valentich, przepadł bez śladu nad Cieśniną Bassa. Kontrolerowi lotu z Melbourne donosił, że ściga go dziwny obiekt: "Zdaje się, że się ze mną bawi. Ma zielone światła. Z zewnątrz jest metaliczny" - relacjonował w nerwach. Przed urwaniem się kontaktu Valentich mówił, że UFO zawisło tuż nad nim, a silnik jego Cessny "dusił się". Pilot znikł, a wraku jego maszyny nigdy nie odnaleziono. Akta sprawy uznano za tajne. Co takiego stało się z młodym Australijczykiem?
Guido Valentich nigdy nie doczekał się znaku od syna, który zniknął bez wieści podczas jednego z najbardziej tajemniczych incydentów w dziejach lotnictwa. Przypadek sprzed 35 lat jest nadal otwarty. 21 października 1978 r. 20-letni Frederick wyruszył na swój ostatni lot na King Island. Ok. 19:06 Steve Robey - kontroler lotu z Melbourne, odebrał od niego zaskakujący komunikat. Zaniepokojony Valentich pytał o dziwaczny obiekt, który widział w swoim sąsiedztwie. Tak zaczęło się ostatnie pięć minut jego życia.
Katastrofa, która zadziwiła Antypody
Ojcu zaginionego w każdą rocznicę pękało serce. Losy jego dziecka zawisły w próżni. Fragmentów maszyny ani ciała Fredericka nigdy nie odnaleziono, mimo podjętej od razu akcji ratunkowej. Przez długi czas dokumenty ze śledztwa nad sprawą Valenticha były uznawane za zaginione. Dopiero rok temu ufolog Keith Basterfield odszukał je w Australijskich Archiwach Narodowych. Ale i one nie wyjaśniły wiele. Eksperci Kontroli Bezpieczeństwa Ruchu Lotniczego w rubryce "Opinie odnośnie przyczyn wypadku" wpisali: "Nieznane. Samolotu nie znaleziono".
Valentichowie mieli chorwackie korzenie. Urodzony w 1958 r. Frederick mieszkał z rodzicami w Avondale Heights koło Melbourne. Uczniowską licencję pilota odebrał w 1977 r., a rok później uzyskał pozwolenie na latanie maszynami prywatnymi. Ubiegał się też o przyjęcie do Australijskich Królewskich Sił Powietrznych (RAAF), ale ze względu na nieduże doświadczenie jego kandydaturę odrzucono. Valentich, ze 150 wylatanymi godzinami, był też członkiem Air Training Corps - organizacji afiliowanej przy wojskowym lotnictwie, z której rekrutowali się jego późniejsi piloci.
Z dokumentów lotniska Moorabbin wynika, że feralnego dnia zamierzał lecieć na King Island - wyspę na Cieśninie Bassa (oddzielającej Australię od Tasmanii), skąd miał zabrać pasażerów i wrócić do Melbourne. Trasa lotu planowanego na ok. 70 minut wiodła nad Przylądkiem Otway. Warunki pogodowe i wietrzne były dogodne. Pilotowana przez Valnticha Cessna 182-L wystartowała ok. 18:19 z zapasem paliwa na pięć godzin lotu. Przez trzy kwadranse wszystko przebiegało bezproblemowo, jednak kilka minut po 19. Valentich nawiązał łączność z kontrolą lotów w Melbourne, mówiąc: "Zdaje się, że poniżej 5000 stóp jest jakiś samolot…".
"To coś mnie goni"
Kontrolerem, z którym się komunikował był Steve Robey, który powiedział w wywiadzie z "Melbourne Herald": "Valentich był lekko zdenerwowany widokiem tego, co wokół niego latało. Sam z początku myślałem, że to mógł być samolot, do czasu aż zrobiło się to lekko podejrzane. Pod koniec pilot rzeczywiście bał się o swoje bezpieczeństwo. Zdawało się, że relacjonuje przez radio to, co dzieje się na jego oczach. Robiło się ciemno i warunki widoczności pogarszały się. Nie dziwi, że stał się nieco nerwowy".
Tragedia Valenticha rozegrała się w ciągu zaledwie pięciu minut. Początkowo myślał on, że przypadkowo wleciał w rejon ćwiczeń RAAF, ale obiekt, który miał w swoim bezpośrednim sąsiedztwie, wydawał się wyraźnie zainteresowany jego Cessną. Pilot odniósł wrażenie, że jest ścigany. Choć początkowo mówił Robey’owi, że widzi samolot, będąc bliżej zmienił zdanie. Nie wyglądało to na żaden konwencjonalny pojazd latający.
Oto fragment konwersacji między kontrolerem z Melbourne a zaginionym pilotem:
Valentich: Czy poniżej 5000 stóp jest jakiś ruch?
Robey: Żadnego rozpoznanego ruchu.
Valentich: Zdaje mi się, że widzę tam duży samolot…
Robey: Jakiego rodzaju to samolot?
Valentich: Nie mogę ustalić. […] Przeleciał 1000 stóp nade mną. Leci za szybko, nie mogę ustalić co to. Czy są tu jakieś samoloty wojskowe?
Robey: Nie ma żadnych.
Valentich: Teraz zbliża się od wschodu. […] Zdaje się, że bawi się ze mną. Przelatuje w górze z wielką prędkością, nie mogę go rozpoznać. […] To nie jest samolot.
Robey: Możesz go opisać?
Valentich: Jak mnie mija widać, że jest podłużny. Tyle widać. […] Zdaje się, że mnie goni. Teraz krążę, a on unosi się nade mną. Ma zielone światło, jest metaliczny, ma lśniący kadłub. […] Zniknął.
Robey: Czy maszyna jest koło ciebie?
Valentich: Jednak znowu nadlatuje od południowego zachodu. […] Silnik się dusi. Kieruję się cały czas na King Island. Teraz dziwny obiekt nade mną wisi. Unosi się. To nie jest samolot.
Potem nastąpiła cisza trwająca 17 sekund. Po niej kontakt z Valentichem się urwał.
W chmurze niejasności
Alarm wszczęto od razu. Kiedy o wyznaczonej porze Valentich nie zjawił się na King Island, na jego poszukiwanie wyruszyły dwa samoloty P-3 Orion. Podczas akcji, która rozciągnęła się na tydzień, przeczesano wszystkie możliwe lokalizacje. Zastanawiające i szokujące było również to, że przez kilkanaście ostatnich sekund łączności z pilotem, kiedy ten się już nie odzywał, Robey słyszał w tle dziwne dźwięki przypominające "drapanie o metal". Rybacy nie napotkali unoszących się na wodzie szczątków. Po dwutygodniowym śledztwie Departament Transportu wydał oświadczenie, że przyczyny katastrofy Cessny pozostają nieznane, a cokolwiek się stało, dla pilota skończyło się zgonem.
Sprawa była zbyt dziwaczna, by na tym poprzestać, ale dalsze postępy stały pod znakiem zapytania. Bill Chalker - australijski pisarz i badacz UFO zwrócił się z prośbą do RAAF o udostępnienie materiałów na temat sprawy Valenticha. Odpowiedziano mu, że nie zajmowało się nią wojsko, ale Departament Lotnictwa. Tam w 1982 r. dowiedział się jednak, że akta na temat zaginięcia młodego pilota są niedostępne dla cywili. Przez kolejnych 30 lat dokumenty te uznawano za zaginione.
Szum wokół losów Valenticha zmusił specjalistów do podania przyczyn brzmiących mniej sensacyjnie od porwania przez UFO. Alternatywne scenariusze katastrofy wskazywały na zaplanowane samobójstwo, zetknięcie z rzadkim zjawiskiem atmosferycznym, czy nawet… strącenie samolotu przez meteoryt. Poważnie potraktowano dwie hipotezy: o ucieczce 20-latka, w co nie wierzyła rodzina oraz wypadku, do którego doszło po tym, jak maszyna leciała do góry nogami (dziwny obiekt, o którym donosił pilot miał być odbiciem Cessny w wodzie). Eksperci techniczni wykluczyli jednak, by model, który pilotował Valentich mógł pokonać długi dystans w takiej pozycji. Robey, który rozmawiał z zaginionym jako ostatni, wydawał się nie wierzyć w żadną z tych możliwości: "Musiałby być bardzo dobrym aktorem, żeby odegrać to w taki sposób. Był wtedy zdecydowanie zaniepokojony, jakby w szoku" - mówił kontroler.
Zabrany na zawsze
Ścieżki, którymi podążało śledztwo doprowadziły do wielu innych niejasności. Przykładowo, nie wiadomo dokładnie, po co Valentich poleciał na King Island, gdyż rzekomo nie czekali na niego żadni pasażerowie. Równie tajemnicze było to, dlaczego UFO nie zostało wykryte przez radar. Pojawiały się też dziwaczne plotki, że Fredericka ktoś widział w Chinach. Jeśli 20-latek rzeczywiście upozorował swe zniknięcie zrobił to po mistrzowsku - przez 35 lat nie udało się odnaleźć ani jego, ani samolotu.
Najwięcej kontrowersji wzbudziły jednak inne ustalenia. Okazało się, że w dniu zaginięcia Valenticha mieszkańcy rejonów, nad którymi przelatywał, widzieli na niebie coś, czego nie potrafili zidentyfikować. Jak pisze Chalker, w sumie odnotowano 21 obserwacji UFO, w tym jedną na King Island. Czy było to potwierdzenie relacji Valenticha o dziwnym obiekcie? Czy za jego zniknięciem stały siły nie z tego świata? I czy kiedykolwiek uda się wyjaśnić, co 20-latek zobaczył na pięć minut przed tym, nim zamilkł na zawsze?
Guido Valentich zmarł nie doczekawszy się informacji o losie syna. Nigdy też nie pogodził się z jego śmiercią. Twierdził, że wolał wierzyć w wersję, iż Fredericka porwało UFO. "Jeżeli nie znaleziono po nim śladu, możliwe, że tak właśnie było" - dodawał. O pilocie, którego historia nadal budzi wiele emocji, przypomina dziś tabliczka przy latarni na Przylądku Otway, który minął, lecąc na spotkanie z przeznaczeniem…
________________________
Cytat z rozmowy między Valentichem a Robeyem pochodzi z dokumentów Australijskiego Departamentu Transportu.</field>
  </doc>
  <doc>
    <field name="id">261</field>
    <field name="title">zaginione-cywilizacje-w-europie</field>
    <field name="datawydarzenia">1500 r, w 1908, 1961 r, w 1924, 4700 r</field>
    <field name="miejsce">na Bałkanach, na Malcie, w Europie, w Knossos, w Serbii, w Glozel, w Locmariaquer, na Azorach</field>
    <field name="description">Stary Kontynent był ojczyzną wielu tajemniczych kultur, o których nie usłyszymy na lekcjach historii. W czasach, gdy na zachodzie Europy cywilizacja budowniczych megalitów wznosiła wielotonowe konstrukcje, na Bałkanach rozkwitała kultura Vinča, która w opinii uczonych mogła być spokrewniona z… Sumerami. Równie niewiele wiadomo o ludach, które pobudowały gigantyczne świątynie na Malcie i tajemnicze podziemne korytarze zwane erdstallami.
"Historia to zbiór faktów, które nie musiały zajść" - stwierdził znany aforysta. I miał rację. Z jakichś powodów podręczniki omijają niektóre fakty i znaleziska. Dotyczy to również wielu zagadnień z historii Europy. Przed pojawieniem się Greków, uznawanych za prekursorów cywilizacji europejskiej, Stary Kontynent wcale nie tonął w mrokach zacofania. Prężnie rozwijały się tu cywilizacje, po których ślady przetrwały do dziś. I gdyby nie ich gwałtowny koniec, krajobraz Europy wyglądałby zupełnie inaczej.
Sumerowie w Europie?
Nauka za kolebkę cywilizacji ludzkiej uznaje Sumer, leżący na południu dzisiejszego Iraku. Zręby osadnictwa tworzyła tam tajemnicza kultura Ubajd, którą w połowie V tysiąclecia p.n.e. najechali jeszcze bardziej tajemniczy Sumerowie. Lud, o którego pochodzenie do dziś toczą się spory, rozpoczął prawdziwy boom cywilizacyjny, rozwijając m.in. zaawansowaną matematykę i astronomię. Sami Sumerowie, zajmujący się głównie hodowlą i rolnictwem twierdzili, że wiedzę przekazali im "bogowie".
W Europie od końca III tysiąclecia p.n.e. rozwijała się z kolei kultura minojska. Kamieniem milowym w poznawaniu jej dorobku było odkopanie legendarnego pałacu Minosa w Knossos na początku XX w. Minojczycy posiadający oryginalny system pisma i rozwinięte rzemiosło, podupadli po monstrualnej erupcji wulkanu na wyspie Thira ok. 1500 r. p.n.e. Mimo to Will Durant (1885-1981) - amerykański historyk i filozof, autor słynnej "Historii cywilizacji", nazwał ich "pierwszym elementem w europejskim łańcuchu". Ale mylił się.
Nawet wielu pasjonatów historii nie zdaje sobie jednak sprawy, że zanim z mroku dziejów wyłonił się Sumer i Minojczycy, od końca VI milenium p.n.e. na Bałkanach rozwijała się kultura z własnym proto-pismem, rzemiosłem i rozwiniętym osadnictwem. Była to tzw. kultura Vinča - nazwana tak od stanowiska archeologicznego Vinča-Bjelo Brdo w Serbii, odkrytego w 1908 r. przez Miloje Vasića (1869-1956). Jej osady - rozrzucone po całych Bałkanach - od Grecji po Rumunię, zafundowały archeologom wiele niespodzianek.
W 1961 r. Nicolae Vlassa (1934-1984) badał stanowisko tej kultury w rumuńskiej Tărtării, natrafiając na artefakty pokryte znakami przypominającymi prymitywne pismo. Okazało się ono starsze od najstarszych zabytków pisma sumeryjskiego. Wielu uczonych (jak niemiecki asyriolog Adam Falkenstein i węgierski archeolog János Makkay) było zdania, że nie da się zaprzeczyć związkom między Vinčą a Sumerem, na co wskazywało wiele przesłanek. Brytyjski pisarz, Sinclair Hood, wysnuł nawet kontrowersyjny wniosek, że to przybysze z Mezopotamii byli krzewicielami kultury na Bałkanach, gdzie osiedlili się, szukając złota.
Wybitna amerykańska archeolog litewskiego pochodzenia, Marija Gimbutas (1921-94), włączyła Vinčę do tzw. cywilizacji Starej Europy, której ludy miały posługiwać się jednym językiem i czcić "Boginię Matkę". Przedstawiciele zapomnianej bałkańskiej kultury nie tylko posiadali rozwinięte tkactwo i metalurgię, ale wznosili również kilkukondygnacyjne budynki. Kto wie, co wyrosłoby ze Starej Europy, gdyby nie ekspansja Indoeuropejczyków - przodków większości dzisiejszych mieszkańców kontynentu.
Sfinks z Rumunii i zagadkowe tunele
Niektórym może wydawać się, że Europa jest zbyt dobrze poznana, by mogły uchować się tu jakiekolwiek archeologiczne tajemnice. Nic bardziej mylnego. Dowodem na to jest znalezisko, jakiego w 1924 r. dokonali na polu w Glozel k. Vichy (Francja) Claude Fradin i jego wnuk. W ziemnej jamie natrafili na ludzkie szczątki i płyty pokryte dziwnymi inskrypcjami. Był to początek największej przedwojennej afery archeologicznej. Niektórzy uznawali kryptę z Glozel za dzieło zaginionej kultury neolitycznej; inni twierdzili, że płyty zawierają pismo fenickie. Choć pojawiły się zarzuty o mistyfikację, współczesne metody datowania pozwoliły ustalić, że część ze znalezionych tam przedmiotów rzeczywiście pochodzi z antyku i średniowiecza. Zrodziło to hipotezę, że tamtejsza jama była miejscem kultu dla różnych grup ludności osiedlających się w rejonie w kolejnych epokach.
Ćwierć wieku wcześniej, na przełomie XIX i XX stulecia, pojawiły się pierwsze pogłoski o zaginionej prehistorycznej cywilizacji z odludnego zakątka Transylwanii. Dziwne formacje skalne napotykane w masywie Bucegi (Rumunia) skłoniły niektórych do wniosku, iż tak naprawdę są to prastare zerodowane posągi. W jednej ze skał dopatrzono się niezwykłego podobieństwa do twarzy Sfinksa z Gizy, w innej do głowy brodatego mężczyzny. Późniejszym zwolennikiem tej hipotezy był peruwiański archeolog-mistyk, Daniel Ruzo (1900-91), uznający Bucegi za bliźniaka andyjskiego Marcahuasi: "Będąc przyzwyczajonymi do typowych budowli, jakie wznosi się od czasów Sumerów, upatrujemy w tych posągach tworów natury. Są to jednak cudowne dzieła […], stworzone przez cywilizację, której rozumienie świata było odmienne od naszego" - pisał.
Ostatnio dość głośno zrobiło się o innej tajemnicy prehistorycznej Europy - zagadkowych tunelach rozlokowanych w wielu częściach kontynentu - od Irlandii i Walii, przez Francję, Niemcy, po Austrię i Węgry. Erdstalle - jak nazywają je niemieccy archeolodzy - nie są jednak okazałymi labiryntami. Choć niektóre mierzą kilkadziesiąt metrów długości, są niezwykle ciasne i pozbawione wentylacji, co czyni je złymi kandydatami na schrony czy piwnice. Według archeologów powstały one w epoce kamienia, mogąc pełnić rolę "inkubatorów snów". Jamy symbolizujące łono Matki Ziemi mogły być traktowane przez wiernych jako wyrocznie zsyłające symboliczne sny i wizje.
Budowniczy megalitów
Najbardziej znaną z zapomnianych cywilizacji Europy jest ta, która wzniosła kamienny krąg Stonehenge, grobowiec Newgrange (Irlandia) oraz rzędy menhirów we francuskim Carnac. O jej twórcach i kierujących nimi motywach wiadomo niewiele (i nazywanie ich "cywilizacją" jest raczej umowne), choć odkryto, że w swoich konstrukcjach uwzględniali oni wiedzę astronomiczną.
Mimo że to Stonehenge pozostaje symbolem cywilizacji budowniczych megalitów, ich inne dzieła są nie mniej okazałe. We wspomnianym Carnac (Bretania) w V tysiącleciu p.n.e. tajemniczy lud ustawił menhiry w kilku rzędach, z których najdłuższy ma ponad kilometr. W sumie jest tam ok. 10 tys. "stojących kamieni" oraz innych struktur, jak dolmeny czy kurhany. Z kolei w Locmariaquer znajduje się Grand Menhir Brisé (tzw. Wielki pęknięty menhir) o wysokości ponad 20 m, wzniesiony ok. 4700 r. p.n.e. i złamany 700 lat później podczas trzęsienia ziemi. Jego wagę szacuje się na ok. 300 ton. W jaki sposób go ustawiono, pozostaje tajemnicą.
W kronice historii Europy nadal pełno jest białych plam, szczególnie w "rozdziałach" dotyczących prehistorii i starożytności. Lista zabytków pozostawionych przez anonimowych architektów jest znacznie dłuższa i obejmuje m.in. "świątynie gigantów" na Malcie czy piramidy na Azorach. Choć to cywilizację grecką uznaje się za matkę kultury europejskiej, o jej babce, którą była "Stara Europa", mało kto pamięta. Tymczasem dawni mieszkańcy kontynentu, niekoniecznie spokrewnieni z nami, tworzyli zręby cywilizacji już wiele tysięcy lat temu…</field>
  </doc>
  <doc>
    <field name="id">262</field>
    <field name="title">zaginione-lady-europy</field>
    <field name="datawydarzenia">2004 r, w 1883, 1600 r</field>
    <field name="miejsce">w Sais, na Atlantyku, na Atlantydę, w Centralnej Hiszpanii</field>
    <field name="description">Starożytni snuli opowieści o Atlantydzie i Hiperborei. Umysły ludzi średniowiecza zaprzątała z kolei wyznaczająca północny kraniec ich świata Ultima Thule. Współcześni uczeni, podążając szlakiem legend, odkryli wiele innych zaginionych miast i lądów w różnych częściach kontynentu. Okazuje się, że Europa jest dosłownie usiana "Atlantydami"…
Najdawniejsze dzieje Europy to zagadka, o której skali świadczą monumenty Stonehenge, Newgrange czy Carnac. Kolejne kultury pojawiały się i znikały, nierzadko pozostawiając archeologom jedynie kamienne narzędzia albo okruchy ceramiki. Niekiedy to morze pochłaniało miasta lub połacie lądu, tworząc kanwy dla legend. Idąc ich tropem archeolodzy napotkali liczne pozostałości "sióstr" mitycznej Atlantydy, o których mało kto słyszał…
Południowa Europa - ojczyzna Atlantyd
W dialogu "Timaios" Platon wkłada w usta Kritiasa dziwaczną historię, którą ten miał usłyszeć od swojego sędziwego dziadka, osobiście znającego legendarnego ateńskiego prawodawcę Solona (VII-VI w. p.n.e.). Ten opowiedział mu, że podczas wizyty w Sais w delcie Nilu dowiedział się od egipskiego arcykapłana o istniejącej przed tysiącami lat wyspie - ojczyźnie potężnego ludu, która zniknęła pod wodą w ciągu zaledwie doby.
Poszukiwania tego lądu trwają do dziś. Nie ma roku, by ktoś nie donosił o znalezieniu domniemanych śladów Atlantydy. Wszystkie tropy okazują się "dyskusyjne". Choć kapłan Sonchis (bo takie imię nosił według Plutarcha) powiedział Solonowi, że wyspa ta leżała "za Słupami Heraklesa", a więc gdzieś na Atlantyku, wielu badaczy poszukiwało jej w granicach basenu Morza Śródziemnego.
W 2004 r. architekt Robert Sarmast podczas prywatnej ekspedycji odkrył przy pomocy sonaru coś, co przypominało ruiny miasta. Były one położone jakieś 80 km na południowy-wschód od wybrzeży Cypru. "Nie możemy na razie dostarczyć dowodów w postaci cegieł czy zaprawy, ponieważ niektóre tamtejsze struktury wydają się być pokryte nawet 7-metrową warstwą mułu. Mam jednak nadzieję, że uda się to przyszłym ekspedycjom" - oświadczył.
Znawcy geologii szybko sprowadzili Sarmasta na ziemię oświadczając, że to, co odnalazł na głębokości 1500 metrów było naturalną formą ukształtowania dna morskiego. Ci sami eksperci uznają, że najlepszą kandydatką na Atlantydę była wyspa Thera, która ok. 1600 p.n.e. została dosłownie rozerwana przez gwałtowną erupcję wulkaniczną. Jej część zapadła się, a pozostałe skrawki utworzyły dzisiejszy Santoryn.
Therę zamieszkiwali przedstawiciele cywilizacji minojskiej, których większość prawdopodobnie uciekła stamtąd na krótko przed wybuchem. Jego skalę grecko-amerykańska grupa uczonych oszacowała na sześciokrotnie silniejszą od legendarnej erupcji Krakatau w 1883 r., która spowodowała śmierć 36 tys. osób. Potężna fala tsunami z 1600 r. p.n.e. uderzyła w nieodległą Kretę - serce minojskiej cywilizacji, a ogromna chmura pyłu wystrzelona w atmosferę zasypała część Egiptu, Grecji oraz Azji Mniejszej, doprowadzając też do ochłodzenia klimatu i klęski nieurodzaju.
- Nie mam wątpliwości, że każdy mit opiera się na realnych zdarzeniach i tak jest właśnie z mitem o Atlantydzie. Wydarzenie tej skali musiało mieć ogromny wpływ na ludzi - powiedział kierujący wspomnianymi badaniami dr Haraldur Sigirdsson - wulkanolog z Rhode Island University.
Ale jeszcze bardziej intrygujące były odkrycia dokonane na słonych bagnach Parku Narodowego Donaña, na zachód od Gibraltaru (dawnych Słupów Heraklesa). Były to koncentryczne formacje oraz rzekome pozostałości zabudowań - twierdził prof. Richard Freund z University of Hartford, dodając, że tajemnicze miasto zostało prawdopodobnie zniszczone w wyniku przejścia tsunami.
Wskazówką sugerującą związek tajemniczych bagiennych ruin z mityczną Atlantydą były koncentryczne wały, które miały otaczać także jej centrum: "Posejdon […] porobił z morza i ziemi na przemian szereg mniejszych i większych kół współśrodkowych. Dwa z ziemi, a z morza trzy, jakby cyrklem obrócił ze środka wyspy, […] tak, że ludzie tam dostępu nie mieli" - pisał Platon w "Kritiasie" - drugim dialogu wspominającym o Atlantydzie.
Prof. Freund wysnuł jeszcze śmielszą koncepcję mówiącą, że podobne formacje znajdowane w Centralnej Hiszpanii mogą świadczyć o tym, że Atlanci, którzy przeżyli upadek swej stolicy, upamiętniali ją potem w budowanych przez siebie miastach. Hiszpańscy uczeni nazwali jednak te koncepcje "nazbyt fantastycznymi".
Północ - czyli w stronę Thule
Ale nie tylko południe kontynentu kryło legendarne lądy i miasta. Starożytni Grecy twierdzili, że mityczna kraina szczęścia i dostatku, Hiperborea, leży gdzieś daleko na północy, choć każdy autor miał na temat jej lokalizacji odmienne zdanie. Hellenowie zasiali również w umysłach Europejczyków przekonanie o istnieniu lądu o nazwie Ultima Thule, który jeszcze na renesansowych mapach umieszczano na północ od Brytanii. Według Strabona mieszkańcy tej wyspy nie doświadczali nigdy "czystego słońca". Jeszcze dla Petrarki - żyjącego w XIV w. poety - Thule była najdalszym krańcem znanego świata na północnym-zachodzie. Dziś przypuszcza się, że mianem tym określano Islandię bądź Szetlandy.
Tajemnice prawdziwej "Atlantydy Północy" archeolodzy i paleontolodzy ujawniają dopiero od niedawna. Tzw. Doggerland był masą lądu łączącą od wschodu dzisiejszą Wielką Brytanię z wybrzeżami Niemiec, Danii i Holandii. Stopniowo zalewany wodami, przekształcił się potem w grupę wysp, z których największą była obecna ławica Dogger Bank, gdzie znaleziono szczątki megafauny oraz narzędzia paleolitycznych myśliwych.
- Przez lata snuto spekulacje nad możliwością istnienia zaginionego lądu, na co dowodem były kości wyciągane przez rybaków z Morza Północnego - powiedział w wywiadzie dla BBC geofizyk dr Richard Bates. - Ale dopiero współpraca z kompaniami naftowymi w ciągu ostatnich lat pozwoliła nam ustalić, jak on wyglądał. Pierwsze analizy danych nie wyglądały obiecująco, jednak przeczesywanie tego obszaru pokazało, że był on rozległy i bardzo urozmaicony. Jesteśmy teraz w stanie odtworzyć jego florę i faunę, a także odmalować dramatyczny scenariusz, który zmienił jego losy. Obejmował on wzrost poziomu morza oraz niszczycielskie tsunami.
Ostatnie skrawki Doggerlandu zostały zalane przez wodę mniej więcej w tym samym czasie, kiedy do Mezopotamii przybyli Sumerowie. Ale północ Starego Kontynentu zna także opowieści o miastach pochłoniętych przez morze, których do tej pory nie udało się zlokalizować. Jest wśród nich bretońskie Ys oraz Wineta położona gdzieś u ujścia Odry, o której informował kronikarz Adam z Bremy (XI w.). Według legend, "słowiańska Atlantyda" od czasu do czasu wyłania się z topieli…
Choć ląd, o którym opowiedziano Solonowi bardzo dobrze ukrył się przed archeologami, ruin świadczących o istnieniu "mniejszych sióstr" Atlantydy jest aż nadto. Fakt, że części tych odkryć dokonano współcześnie świadczy, że Europa, choć wydaje się, że poznano ją na wskroś, nadal może kryć zaskakujące archeologiczne zagadki. Wyjaśnienie tych opisanych powyżej może kosztować sporo czasu i pieniędzy, bowiem archeologia podwodna to dziedzina silnie uzależniona od środków oraz kaprysów pogody.</field>
  </doc>
  <doc>
    <field name="id">263</field>
    <field name="title">zaginione-piramidy</field>
    <field name="datawydarzenia">2005 r, 2008 r, 1947 r, 2013 r</field>
    <field name="miejsce">w Bośni, na Płaskowyżu Gizy, przed Chrystusem, w Rosji, na Azorach</field>
    <field name="description">Po całym globie rozrzucone są tajemnicze budowle, o których próżno szukać informacji w podręcznikach i encyklopediach. Niektóre są równie okazałe, co Piramida Cheopsa, inne leżą w gruzach lub pod warstwą ziemi. Są echem zapomnianej historii, a o ich budowniczych często nie wiadomo nic. Dlaczego tak wiele ludów czuło przymus budowy piramid? I kto wzniósł je w Bośni, Chinach, a nawet Rosji?
Mówiąc o nich mamy zwykle na myśli budowle na Płaskowyżu Gizy. Tymczasem piramidy - większe lub skromniejsze - wznosiło wiele innych kultur. Te najbardziej znane, po egipskich, zbudowały wielkie cywilizacje prekolumbijskie - Aztekowie i Majowie. Na południe od nich można natrafić na dużo starsze monumenty - piramidy z Caral (Peru) zbudowane ponad 2000 lat przed Chrystusem przez tajemniczy lud nazwany przez historyków Norte Chico.
Po piramidach z Caral, z których największa dorównywała powierzchnią podstawy czterem boiskom piłkarskim, zostały kopce gruzu. Europejczykom są one prawie nieznane. Trudno uwierzyć, że w dzisiejszych czasach archeolodzy ciągle natrafiają na zaginione piramidy. A tymczasem to fakt. O wielu tych budowlach nie wiadomo prawie nic, a niektóre - jak monumenty z Chin czy Bośni - wywołały burzę w środowisku akademickim.
Bałkańska Piramida Słońca
Jesienią 2005 r. mediami wstrząsnęło sensacyjne odkrycie dokonane u stóp bośniackiego miasteczka Visoko. Górujące nad nim wzgórze Visočica, przypominające do złudzenia ogromną piramidę, mogło rzeczywiście być starożytnym monumentem. Rok później na porośniętym lasem wzniesieniu rozpoczęto wykopaliska, znajdując potwierdzające to dowody - tak przynajmniej twierdził Semir Osmanagić (ur. 1960) - bośniacki historyk, biznesmen i archeolog-amator, którego zdaniem kilkanaście tysięcy lat temu wzgórze zostało ukształtowane ręką ludzi.
Prace wykopaliskowe odsłoniły na stokach Visočicy tarasy i kamienne płyty, które według niego stanowiły pierwotną okładzinę budowli. We wnętrzu wzgórza natrafiono z kolei na system korytarzy. Osmanagić twierdził, że z Politechniki Turyńskiej i Bośniackiego Instytutu Materiałowego uzyskał potwierdzenie, iż znaleziony tam "bruk" nie jest dziełem natury i spoczywa pod pokładami gleby, które nawarstwiały się przez ponad 12 tys. lat! Jeśli to prawda, piramidę musiała stworzyć jakaś zaginiona w mrokach dziejów cywilizacja.
W 2008 r. zorganizowano konferencję naukową z udziałem międzynarodowego panelu specjalistów, który orzekł, że wznosząca się 213 m n.p.m. Visočica wymaga "dalszych interdyscyplinarnych badań, które pozwolą ustalić genezę wzgórza-piramidy, sieci tuneli oraz sąsiednich miejsc o znaczeniu archeologicznym".
Osmanagić, który nazwał wzniesienie "Piramidą Słońca" poszedł o krok dalej stwierdzając, że wokół Visoko znajduje się kilka innych monumentów tworzących całą "dolinę piramid". Eksperci wyrażali się jednak ostrożniej. Dr Ali Abdullah Barakat z Egipskiego Ministerstwa ds. Starożytności orzekł: "Są to prawdopodobnie wzgórza pochodzenia naturalnego, które zostały ukształtowane przez ludzi, najpewniej kilkakrotnie w toku dziejów. Nakładały się na nie kolejne wpływy kulturowe oraz procesy tektoniczne. […] Mimo to istnienie piramidokształtnych form, możliwego dzieła człowieka, zasługuje na dalsze badania" - pisał.
Choć Barakat wycofał się ze swej opinii wskutek krytyki innych uczonych, nie przeszkodziło to Visoko w staniu się atrakcją turystyczną. Geolodzy i archeolodzy byli jednak krytycznie nastawieni wobec Osmanagića twierdząc, że w kształcie Visočicy nie ma nic dziwnego. Znajdowane na niej ślady osadnictwa i tunele mogły z kolei pochodzić ze średniowiecza, gdy na wzgórzu znajdował się gród Stare Visoko. Według zwolenników istnienia Piramidy Słońca, jest jednak za wcześnie, by wysuwać kategoryczne wnioski.
Biała piramida z bajki
Amerykańscy lotnicy, którzy podczas II wojny światowej przelatywali nad Chinami, donosili o dziwnych budowlach przypominających "ścięte" piramidy. Pilot James Gaussman relacjonował: "Dotarliśmy nad dolinę o płaskim dnie. Wprost pod nami znajdowała się gigantyczna biała piramida […]. Nie mogliśmy wylądować, chociaż chętnie byśmy to zrobili. Byliśmy pod wrażeniem tej potężnej budowli".
W 1947 r. płk Maurice Sheahan wykonał z powietrza zdjęcie chińskiej piramidy, której długość boku ocenił na 450 m, a wysokość na ok. 300 m! Była ona więc dwukrotnie wyższa od Wielkiej Piramidy. Chińska prowincja była jednak przez dekady zamknięta dla przybyszów z Zachodu, co sprzyjało rodzeniu się dziwacznych hipotez.
Relacja Gaussmana zrodziła szczególne kontrowersje. Wspominał on bowiem, że piramida, którą widział wyglądała jak "z bajki" - była wykonana z metalu albo białego kamienia. Niemiecki badacz, Hartwig Hausdorf (ur. 1955), który w latach 90. podróżował po Chinach szukając zaginionych zabytków, próbował ustalić lokalizację tajemniczej "Białej piramidy". Choć przypuszczano, że mógł to być grobowiec Maoling z II w. p.n.e., Niemiec uznał, że to raczej niezidentyfikowana do dziś budowla z gór Cinling we wschodniej części kraju.
Choć Hausdorf spotykał chińskich uczonych, którzy zaprzeczali, by w ich w kraju były jakiekolwiek piramidy, dziś czasy się zmieniły i niektóre z tych obiektów są nawet dostępne dla turystów. W tych niepoznanych wciąż mogą kryć się wielkie skarby, jak w grobowcu Qin Shi Huang - zwanego Pierwszym Cesarzem. To niewysokie wzgórze koło miasta X’ian (prow. Shaanxi) skrywa schodkową piramidę z końca III w. przed Chrystusem. Według kronikarzy, obok ciała władcy złożono wiele skarbów i cudów techniki, w tym makietę terytorium Chin z rzekami z rtęci. Wnętrza obiektu dotąd nie zbadano.
Piramidy… w Rosji?
Jesienią 2013 r. pojawiły się doniesienia o odkryciu podwodnej piramidy na Azorach - wyspach, które zdaniem wielu pasują do opisu lokalizacji Atlantydy. Choć poszukiwanie budowli przez Portugalską Marynarkę nie przyniosło skutków okazało się, że piramidy na archipelagu są - tyle że na powierzchni i raczej mało okazałe. Nieznanego pochodzenia lud wzniósł je niedaleko miejscowości Madalena. To tym ciekawsze, że gdy Portugalczycy odkryli wyspy w pierwszej połowie XV w., były one wyludnione.
Mrok tajemnicy otacza też kamienne piramidy zatopione w jeziorze Rock Lake (stan Wisconsin, USA), których budowniczowie również pozostają nieznani. Z kolei latem 2013 r. "Głos Rosji" pisał o odkryciu domniemanych piramid wyglądających na dzieło ludzkich rąk na… Antarktydzie (do dziś nie wiadomo jednak, ile w tym prawdy). Wśród innych egzotycznych miejsc, gdzie mają znajdować się tego typu niezbadane budowle jest również rosyjski Daleki Wschód.
Na początku XX stulecia podróżnik, Władimir Arsienjew (1872-1930), pisał o dwóch formacjach skalnych w pobliżu dzisiejszej Nachodki (Kraj Nadmorski, Rosja) - portu leżącego 80 km od Władywostoku. Wspominał, że dawniej były to miejsca kultu dla chińskich i koreańskich osadników. Przypominające piramidy wzniesienia noszą dziś nazwy "Brat" i "Siostra". Nie wyklucza się, że pierwsze z nich mogło zostać ukształtowane ręką człowieka, jednak obecnie wzgórze jest zrujnowane - z jednej strony przez kamieniołom, z drugiej przez wojsko, które ponoć szukało tam skarbu.
O wielu zaskakujących odkryciach mówi się niechętnie, bo historia to dziedzina nielubiąca zmian. Ale piramid, w przeciwieństwie do innych niewygodnych znalezisk, nie da się tak łatwo zamieść pod akademicki dywan. Wciąż nie wiadomo, dlaczego tyle cywilizacji z różnych części świata wznosiło tego typu monumenty, stosując w ich konstrukcji odniesienia do zaawansowanej wiedzy astronomicznej. Czy była to - jak twierdzą uczeni - uniwersalna forma budowli wyrażająca chęć sięgnięcia nieba? A może to dowód, iż wszystkie kultury wywodzą się z jednego rdzenia - zaginionej cywilizacji-matki, gdzie piramida była ważnym symbolem?</field>
  </doc>
  <doc>
    <field name="id">264</field>
    <field name="title">zaginiony-samolot-mh370-jakie-teorie-narosly-wokol-zaginiecia-samolotu-malezyjskich</field>
    <field name="datawydarzenia"></field>
    <field name="miejsce"></field>
    <field name="description">Tajemnicze zniknięcie samolotu w krótkim czasie zaowocowało ogromną ilością najprzeróżniejszych teorii próbujących wyjaśnić, co tak naprawdę się wydarzyło. Poniżej lista najciekawszych, najoryginalniejszych i… najdziwniejszych.
Porwanie przez obcych – Boeing 777 został uprowadzony przez kosmitów. To teoria promowana między innymi przez cytowanego już przez „Kod Władzy” blogera kryjącego się pod pseudonimem UFO BLOGGER. Za powstaniem teorii ma stać informacja od malezyjskich sił lotniczych, że w pobliżu samolotu w pewnym momencie widoczny był niezydentyfikowany obiekt latający. Ale czy od razu musieli być to kosmici?
Trójkąt Bermudzki - samolot zniknął daleko od Karaibów, ale to nie przeszkadza winić za to Trójkąt Bermudzki, nawet jeśli znajduje się on po drugiej stronie globu. To było zresztą wyjaśnienie, jakiego użył jeden z czołowych malezyjskich polityków.
Terroryści porwali lot MH370 - Malezja to kraj, który od lat boryka się z problemem terroryzmu, istnieje więc pewna doza wiarygodności dla tej teorii. Problem w tym, że samolot zniknął wiele dni temu, a terrorystom zależy przede wszystkim na rozgłosie.
Tajemnicza broń – samolot padł ofiarą nowej, tajemniczej broni o nieznanym zasięgu, która przejęła kontrolę lub też po prostu strąciła boeinga do Oceanu i to tak skutecznie, że zagładzie uległa nawet czarna skrzynka. To teoria wygłoszona przez Mike’a Adamsa z NaturalNews. Pytanie: skoro jakieś mocarstwo lub grupa ludzi dysponuje tak potężną bronią, to po co strącać cywilny samolot z cywilami na pokładzie? Efektu propagandowego nie ma tu zbyt wiele…
Niewidzialny samolot – na pokładzie MH370 znajdował się zespół ludzi, którzy sprawili, że Boeing 777 stał się kompletnie niewidzialny a następnie wylądował najprawdopodobniej na terenie jednej z baz US Air Force. Skąd teoria? Podobno leciało na nim aż 20 osób pracujących dla Departamentu Obrony USA. Pytanie: jeśli mieli ze sobą tak zaawansowaną technologię, to jak wnieśli ją na pokład malezyjskich linii lotniczych?
Samolot porwano, bo leciał nim bardzo ważny człowiek – a dokładnie  jeden z najważniejszych techników malezyjskiego oddziału IBM. Jego wiedza i umiejętności były na tyle cenne, że USA lub Chiny mogły pokusić się o porwanie całego samolotu tylko po to, by zdobyć dostęp do tego człowieka.
A jakie teorie macie Wy?</field>
  </doc>
  <doc>
    <field name="id">265</field>
    <field name="title">zaglada-najwiekszych-miast-swiata-sami-jestesmy-sobie-winni</field>
    <field name="datawydarzenia"></field>
    <field name="miejsce">na Ziemi</field>
    <field name="description">Naukowcy nie mają wątpliwości - najbardziej zurbanizowane rejony świata czeka smutny koniec. W ciągu najbliższych 45 lat Nowy Jork, Paryż czy Londyn całkowicie się wyludnią.
Zespół badaczy z hawajskiego uniwersytetu doszedł do przerażających wniosków. Ich zdaniem systematycznie wywoływane przez ludzkie działania globalne ocieplenie jest faktem. Co więcej, zjawisko to może w ciągu najbliższych kilkudziesięciu lat przynieść ogromne szkody dla mieszkańców Ziemi. Naukowcy twierdzą, że w ciągu 45 lat temperatura na świecie podniesie się na tyle, że zarówno ludzie, jak i wiele gatunków zwierząt zagrożonych będzie wymarciem. Najsilniej zgubny wpływ globalnego ocieplenia dotknie jednak największe miasta świata - warunki, jakie tam zapanują sprawią, że nie będzie możliwości, by dalej w nich mieszkać. Wśród aglomeracji, które czeka zagłada naukowcy z Hawajów wymieniają Nowy Jork, Londyn, Paryż czy Los Angeles.
Naukowcy podkreślają, że zmian, które przewidują nie da się już powstrzymać. Jedyne, co możemy zrobić to przygotować się na czasy, gdy nawet w zimie temperatura będzie wyższa niż w najcieplejsze dni, jakich doświadczyliśmy do tej pory.
Co ciekawe, na drugim biegunie znajdują się naukowcy, którzy twierdzą, że globalne ocieplenie jest mitem i w rzeczywistości musimy raczej przygotować się na znaczne ochłodzenie temperatury na Ziemi. Niektórzy przewidują nawet, że czeka nas kolejna epoka lodowcowa.</field>
  </doc>
  <doc>
    <field name="id">266</field>
    <field name="title">zaklinacz-dusz</field>
    <field name="datawydarzenia"></field>
    <field name="miejsce">w Polsce, w Zaświaty, na Ziemi</field>
    <field name="description">"Tej nocy przychodzi do mnie stara kobieta. Siada na krześle obok stołu tak, że śpiąc widzę ją. (...) Patrzy na mnie z uwagą. Pewnie zastanawia się, czy pojmę przekaz. Pojmuję. Nie znam tej kobiety. Nigdy jej nie widziałam za życia, ale wiem, po co przyszła".
Historie o duchach błąkających się po starych domach czy ciemnych uliczkach lub próbujących nawiązać kontakt z żywymi usłyszeć można bodaj w każdym rejonie Polski, Europy, świata. Zupełnie niezależnie od siebie ludzie z różnych epok i terenów przekazują sobie opowieści o zmarłych błąkających się po Ziemi, w konkretnym celu lub dlatego, że nie mogą odejść. Oczywiście wielu sądzi, że to zwykłe bajki dla dużych dzieci, ale osób wierzących w istnienie duchów jest całkiem sporo. Podobnie jak tych, które twierdzą, że potrafią się z nimi porozumieć i tym samym zakończyć ich tułaczkę wśród żywych.
Filmowym wyobrażeniem takiego kogoś jest Melinda Gordon - grana przez Jennifer Love Hewitt bohaterka serialu "Zaklinacz dusz". Choć pozaekranowa rzeczywistość nie wygląda tak spektakularnie, w Polsce jest przynajmniej kilka osób, które pomagają zbłąkanym duszom przejść w Zaświaty. Jedną z nich jest Izabela Janczarska, opowiadająca o tajnikach swojej działalności w niedawno wydanej książce "Zaklinacz dusz. Przeprowadzanie w Zaświaty". Nie jest to pozycja przeznaczona dla sceptyków wątpiących w istnienie niematerialnych istot czy "drugiej strony". To książka, którą z przyjemnością przeczytają osoby uznające obecność duchów na Ziemi za niekwestionowany fakt.
Forma "Zaklinacza dusz" jest bardzo przystępna - czyta się go jak powieść z dreszczykiem osadzoną w polskich realiach. Nie ma tu nachalnych prób przekonania czytelnika, że istnienie duchów jest faktem, nie ma tłumaczenia się z własnej "dolegliwości". To bardzo wyważona relacja z życia, w którym zbłąkana dusza może po prostu przyjść w środku nocy prosząc o pomoc, a "zaklinaczka" na pewno jej nie odmówi. Ciekawa i godna polecenia!
Zaklinasz dusz - Izabela Janczarska
Wydawnictwo Studio Astropsychologii</field>
  </doc>
  <doc>
    <field name="id">267</field>
    <field name="title">zakon-syjonu-kto-strzeze-dzis-jego-tajemnic</field>
    <field name="datawydarzenia">w 1099, w 1956, w 1993</field>
    <field name="miejsce"></field>
    <field name="description">Zakon Syjonu jest tajnym stowarzyszeniem założonym rzekomo w XI wieku. Fundamentem jego powołania miało być zachowanie i ochrona oryginalnych przykazań chrześcijaństwa oraz pełnienie funkcji "strażnika linii krwi Jezusa Chrystusa i św. Marii Magdaleny". Tematyka zakonu, jego największe postacie i tajemnice budzą coraz większe zainteresowanie osób związanych z historią, mistycyzmem, mediami, a nawet sztuką i filmem. Co dziś wiemy na jego temat?
Według danych historycznych, Zakon Syjonu został założony w 1099 roku i poprzysiągł dynastii Merowingów chronić potomków Jezusa i Marii Magdaleny. Do zakonu mieli należeć wielcy tego świata, jak chociażby Izaak Newton czy Leonardo da Vinci. Zdaniem znawców tematu, Kościół Katolicki został "zaangażowany historycznie w wojnę mającą na celu zniszczenie dynastii i jej strażników. Zakon Syjonu mógłby ujawnić fakty podważające kanon religii chrześcijańskiej".
Inaczej niż w przypadku np. Templariuszy, wszystkie dowody dotyczące Zakonu Syjonu nie są jednoznacznymi faktami historycznymi. Większość autorów uważa, że zakon i jego dzieje zostały oparte na fałszywych informacjach na bazie dodatkowo fałszywych źródeł. Ich zdaniem, Zakon Syjonu jako "tajne stowarzyszenie powstałe w XI wieku jest mistyfikacją".
Pierwsze większe zainteresowanie Zakonem Syjonu zostało najprawdopodobniej zainicjowane przez Dana Browna i jego najlepiej sprzedającą się książkę "Kod Leonarda da Vinci" (oraz późniejszą adaptację filmową książki). Dan Brown czerpał z "The Templar Revelation" - dzieła Lynna Picknetta i Clive’a Prince’a. Autorzy powieści podkreślają, że "boski rodowód jest rzeczywistością, a największe tajne organizacje są za utworzeniem Stanów Zjednoczonych Europy".
Lionel Fanthorpe, jeden ze znawców tematu stwierdza, że "Zakon Syjonu może być jednym z najstarszych, najpotężniejszych i najbardziej niezwykłych tajnych stowarzyszeń na świecie. Może to być także ostatni szczątkowy ślad wewnętrznej grupy templariuszy lub całkowicie niewinne, szanowane i przyjazne społeczeństwo. Możliwym jednak również, że zakon może nie istnieć w ogóle…".
Czy możemy dziś jednoznacznie potwierdzić jego istnienie?
Niejaki Pierre Plantard w 1956 r. założył Zakon Syjonu zajmujący się walką o budowę tanich mieszkań, jednak w ciągu roku jego organizacja upadła. Plantard głosił, że Zakon Syjonu jest "rozległą organizacją liczącą tysiące ludzi, a jego członkowie posiadają sekrety, które powaliłby chrześcijaństwo na łopatki". Sam Plantard nazywał się przy tym Wielkim Mistrzem pochodzącym z rodziny królewskiej.
Co ciekawe, w 1993 r. Pierre Plantard stanął przed sądem i pod przysięgą zeznał, że cała historia, którą publicznie głosił i propagował jest zmyślona. W jego mieszkaniu znaleziono kilka sfałszowanych dokumentów, w tym i takie, które miały świadczyć, iż jest on królem Francji (!). Ostatecznie Pierre Plantard zniknął z mediów oraz świadomości społecznej wraz ze swoją "tajemnicą".
Zdania na temat Zakonu Syjonu są dziś podzielone. Jedni twierdzą, że zakon faktycznie istniał, jednak został nieformalnie rozwiązany pod koniec XVII wieku. Inni podnoszą argument, że historia zakonu, jego rola i dokonania są wyłącznie mistyfikacją stworzoną dla realizacji innych celów. Nie brakuje jednak i tych, którzy twierdzą, że Zakon Syjonu i jego strażnicy działają na całym świecie po dzień dzisiejszy…
Czy Waszym zdaniem Zakon Syjonu faktycznie istniał? I czy znacie inne interesujące informacje na jego temat?
Źródło: orwellsky.blog.onet.pl</field>
  </doc>
  <doc>
    <field name="id">268</field>
    <field name="title">zapomniane-objawienia-z-rue-du-bac</field>
    <field name="datawydarzenia">18 lipca, 1830 r, 27 listopada, roku 1830</field>
    <field name="miejsce">w Paryżu, w Rewolucji Francuskiej, na terenie Europy, w Stanach Zjednoczonych, na Krzyżu</field>
    <field name="description">Podczas medytacji, w miejscu, gdzie dzisiaj znajduje się figura Najświętszej Dziewicy na globie, Katarzyna zobaczyła jak gdyby dwa żywe obrazy, które stopniowo przechodziły jeden w drugi i przedstawiały dwie różne sceny. Jakie?
Katarzyna Labouré była wówczas nowicjuszką w klasztorze. Miała serce przepełnione miłością i pragnieniem spotkania Dziewicy Maryi. To jej wielkie pragnienie spełniło się w wigilię świętego Wincentego, 18 lipca 1830 roku, kiedy to o godzinie 23.30 Katarzyna usłyszała, że ktoś wzywa ją po imieniu i obok łóżka zobaczyła tajemnicze dziecko, które zachęcało ją, by wstała, mówiąc: "Święta Dziewica cię oczekuje". Nowicjuszka ubrała się i poszła za dzieckiem, które wszędzie rozsiewało promienie światła. Po przybyciu do kaplicy Katarzyna zatrzymała się przy krześle dla kapłana i wtedy usłyszała jakby szelest jedwabnej szaty. "Oto Święta Dziewica", powiedział mały przewodnik. "Wtedy podbiegłam, aby się do Niej zbliżyć, uklękłam na stopniach ołtarza, z rękoma opartymi na kolanach Maryi. Ta chwila była najwspanialszą w całym moim życiu: nie potrafiłabym opowiedzieć o tym, co przeżyłam. Potem Najświętsza Dziewica powiedziała mi, jak powinnam postępować z moim spowiednikiem i wiele innych rzeczy" - napisała.
Jest to pierwsze i najpiękniejsze spotkanie Katarzyny z Maryją. To oparcie się na jej kolanach wyraża prawdziwie dziecięce zaufanie młodej dziewczyny do Matki Bożej. Ale dnia 27 listopada 1830 roku, około godziny 17.30, miało miejsce objawienie, które chcemy omówić dokładniej. Podczas medytacji, w miejscu, gdzie dzisiaj znajduje się figura Najświętszej Dziewicy na globie, Katarzyna zobaczyła jak gdyby dwa żywe obrazy, które stopniowo przechodziły jeden w drugi i przedstawiały dwie różne sceny. Na pierwszym Najświętsza Dziewica miała jedwabną szatę z welonem koloru białej zorzy, który spływał od głowy aż do stóp. Pod jej stopami znajdował się glob ziemski otoczony przez zielonkawego węża. Maryja w rękach trzymała małą kulę zwieńczoną krzyżem, symbol świata i każdej duszy. Stopy Maryi miażdżyły węża. Na drugim obrazie z otwartych dłoni Maryi wychodziły promienie o olśniewającym blasku. W tym samym czasie Katarzyna usłyszała głos: "Te promienie są symbolem łask, jakie Maryja wyprasza dla ludzi".
Wyjaśnienia symboliki objawień podjął się o. Livio Fanzaga, współautor książki "Proroctwo o końcu świata. 10 tajemnic Medjugorie".
Interpretacja objawienia według o. Livio
Moim zdaniem ten pierwszy obraz jest apokaliptyczny, proroczy, perspektywiczny. To właśnie jest początek tego szczególnego czasu, który Jan Paweł II określił jako czas odrzucenia Chrystusa. Objawienie ma miejsce w Paryżu, ponieważ wiemy, że to odrzucenie Chrystusa zostało przygotowane przez prądy antyewangeliczne, które w Rewolucji Francuskiej miały swoje korzenie i stąd czerpały swoje siły, aby następnie, poprzez różne rewolucje, dotrzeć aż do naszych czasów. Jan Paweł II nazywa je "ideologiami zła", owocami antyewangelizacji końca XVIII wieku.
To, co było ideologią niektórych intelektualistów XVIII wieku, przez Rewolucję Francuską stało się Weltanschauung, światopoglądem całej ludzkości, prowadząc Europę do apostazji o szerokim zasięgu. To właśnie przepowiedziała Matka Boża w roku 1830: ziemia znajduje się w uścisku splotów węża, który jest gotów zaatakować świat, w szczególności Europę, na której opiera głowę, ponieważ Europa, chociaż nie stanowi geograficznego centrum świata, to jednak jest nim z punktu widzenia duchowego. Tutaj znajduje się Rzym, w którym rezyduje papież, wikariusz Chrystusa i głowa Kościoła Katolickiego.
W ostatnich czasach objawienia Maryi mają miejsce przede wszystkim na terenie Europy, dlatego, że to ten kontynent jest miejscem wielkiej bitwy. W państwach europejskich, bardziej niż w krajach położonych na innych kontynentach, bardziej nawet niż w Stanach Zjednoczonych, państwie tak bardzo materialistycznym i bogatym, dokonuje się wielkie odrzucenie Chrystusa. Właśnie tutaj szatan stara się stworzyć alternatywę dla Jezusa, usiłując stać się panem świata. Objawienia z Rue du Bac mają zasadnicze znaczenie, ponieważ zapowiadają nowe czasy, w których szatan stara się zawładnąć tym kontynentem, z którego przez wieki promieniowała na świat chrześcijańska Dobra Nowina. Usiłuje zadać klęskę Chrystusowi godząc w jego wikariusza na ziemi - oto dlaczego we wszystkich nowożytnych objawieniach maryjnych zawsze występuje postać papieża; papieża prześladowanego, papieża atakowanego, papieża, do którego się strzela.
Matka Boża, która miażdży głowę węża, mówi nam zatem, że walka się rozpoczęła, ale równocześnie już zwiastuje zwycięstwo - glob ziemski, który trzyma w ręce na znak zawierzenia jej świata, jest symbolem zwycięstwa jej Niepokalanego Serca, zwycięstwa świętości, wierności, posłuszeństwa, nad grzechem, niewiarą i nieposłuszeństwem. Gdybyśmy zatrzymali się przy obrazie węża, który owija się wokół kuli ziemskiej, wtedy moglibyśmy powiedzieć, że w zasadzie jest to obecna sytuacja świata atakowanego przez szatana. Ale jeżeli popatrzymy na glob ziemski zwieńczony krzyżem, to odczytamy w tym znaku pewność ostatecznego zwycięstwa: nad światem, znajdującym się w diabelskim uścisku węża, szybko zostanie przywrócone panowanie Chrystusa, który krzyżem pokonał moc ciemności.
We wszystkich objawieniach maryjnych Maryja ofiarowuje się jako pośredniczka, jako ta, która wstawia się u Serca Jezusowego, prosząc je o Miłosierdzie i ochronę. Kiedy Królowa Pokoju w swoich orędziach mówi nam, że od tak dawna stara się być wśród nas, to właśnie przypomina o tym, że nieustannie wstawia się u Serca Jezusa, aby wyprosić dla nas Boże Miłosierdzie.
Jednak trzeba uważać, żeby wszystkiego nie sprowadzać jedynie do sfery duchowej. Tutaj chodzi o ocalenie świata, nie tylko o wieczne zbawienie dusz. Po raz pierwszy w historii ludzkość ma możność doprowadzenia do samozagłady i gdyby ustąpiła diabelskim oszustwom, to weszłaby na drogę bez powrotu, zgodnie z planami szatana, który nie mogąc wyrządzić szkody Stwórcy, wszystkimi środkami stara się zniszczyć Jego stworzenie, to znaczy ludzkość i świat, w którym żyjemy. Tak więc muszę powtórzyć, że ocalenie świata, a nie tylko dusz, przyjdzie przez Serce Jezusa za pośrednictwem Serca Maryi, zgodnie z orędziem współczesnych objawień maryjnych. Jezus na Krzyżu powiedział do św. Jana: "Oto Matka twoja" (J 19, 27), powierzając ludzi Maryi. Zgodnie z tym zawierzeniem, słowa objawień zachęcają nas do połączenia naszych serc z Sercem Jezusa przez Niepokalane Serce Maryi, tak, aby powstało jedno serce, pełne miłości i pokoju.</field>
  </doc>
  <doc>
    <field name="id">269</field>
    <field name="title">zapomniane-przepowiednie-o-iii-wojnie-swiatowej</field>
    <field name="datawydarzenia">1945 r, w 1906</field>
    <field name="miejsce">w Europie, w San Francisco, na Stany Zjednoczone, w Ameryce, na Athos, na Europę</field>
    <field name="description">W Rosji wybuchnie nowa rewolucja i wojna domowa. Trupów będzie tak wiele, że będą uprzątać je z ulic. […] Widzę czerwoną masę i żółte twarze. Widzę wielkie rozruchy, przerażającą masakrę i rabunek. Śpiewają jakąś wschodnią pieśń i palą świece przed obrazem Maryi" - mówił.
Nowy ogólnoświatowy konflikt to motyw pojawiający się w wielu przepowiedniach i proroctwach. Jasnowidze tacy jak Alois Irlmaier - "prorok III wojny", Anton Johansson czy Mitar Tarabić ostrzegali, że pokój w Europie to tylko stan pozorny. Kogo uznawali za głównego agresora? I czy ich wizje mają szansę się spełnić?
Widząc okrucieństwa II wojny światowej i narodziny broni jądrowej Albert Einstein (1879-1955) doszedł do wniosku, że kolejny ogólnoświatowy konflikt doprowadziłby do upadku cywilizacji: "Nie wiem, czym będzie się walczyć podczas III wojny światowej, ale następna wojna po niej będzie na kije i kamienie" - mówił.
Wizje "trzeciej wojny" są stałym elementem proroctw i przepowiedni. Większość jasnowidzów jest zgodna, że w niedalekiej przyszłości świat znowu stanie w ogniu. Najobszerniejsze i najdokładniejsze wizje dotyczące kolejnego wielkiego konfliktu mieli: Mitar Tarabić, Alois Irlmaier, Matthias Stormberger i Anton Johansson.
Irlmaier: "Czarna kolumna nadciąga"
Alois Irlmaier (1895-1959) z Freilassing (Bawaria) zdobył sławę jako różdżkarz i jasnowidz. Mówiono, że często pomagał policji w rozwiązywaniu zagadek kryminalnych, a w czasie II wojny światowej poprawnie przewidywał, gdzie spadną alianckie bomby. Po 1945 r. pomagał z kolei w odnajdywaniu zaginionych żołnierzy Wehrmachtu. Irlmaier miewał także nietypowe wizje odnośnie losów świata. Nietypowe, bo w większości związane z wybuchem III wojny światowej.
"Do okien i drzwi Bawarczyków będą zaglądać dziwni żołnierze. Ze wschodu nadejdzie ich czarna kolumna. Wszystko działo się będzie szybko. […] Jadą czołgi, a ci, którzy nimi kierują są pokryci śmiercią. Tam gdzie się pojawią nie ma nic - ani drzew, ani ptaków, kwiatów, zwierząt czy trawy. Sama ziemia.
Jest tam też długa linia. Żołnierze ze wschodu nie mogą przejść na zachód ani odwrotnie. Wiatr nawiewa od wschodu śmiercionośną chmurę. Nagle wschodnie armie upadają. Rzucają wszystko i uciekają na północ, ale stamtąd nie wracają. Nad Renem wszystko będzie miało swój finał. Będzie tak wielu zabitych… Tysiące poczerniałych ciał.
W Rosji wybuchnie nowa rewolucja i wojna domowa. Trupów będzie tak wiele, że będą uprzątać je z ulic. […] Widzę czerwoną masę i żółte twarze. Widzę wielkie rozruchy, przerażającą masakrę i rabunek. Śpiewają jakąś wschodnią pieśń i palą świece przed obrazem Maryi" - mówił.
Irlmaier wyjaśniał, że sceny z przyszłości przelatywały przez jego głowę niczym klatki filmu. Niestety nie był pewien, kiedy dojdzie do wielkiego konfliktu: "Przed wybuchem wojny będzie bardzo urodzajny rok. Potem, po morderstwie […] polityka, wojna wybuchnie nagle, w nocy. Widzę tylko kurz i cyfry ‘8’ i ‘9’. Nie wiem, co one oznaczają…" - wyjaśniał.
Tarabić: "Wściekli natrą na wściekłych"
Wizję III wojny światowej miał też serbski jasnowidz, Mitar Tarabić (1829-1899) - niepiśmienny chłop ze wsi Kremna, który podyktował nachodzące go wizje batiuszce Zahariji Zaharićowi. "Szósty zmysł" był u Tarabićów dziedziczny (profetą był również krewny Mitara, Miloš). Jasnowidz nie wiedział, skąd pochodziły odzywające się w jego głowie "głosy", które objawiały mu przyszłe dzieje Bałkanów i świata. Wątpił on jednak, by był to dar boży.
"Ludzie zaczną przenosić się z miast na wieś" - mówił o czasach, które mają poprzedzać wielką wojnę. "Ci, którzy to zrobią, ocalą siebie i swoje rodziny, ale nie na długo, bo dojdzie do wielkiego głodu. Będzie dużo jedzenia na wsiach i w miastach, ale będzie ono zatrute. Ci, którzy je zjedzą, natychmiast umrą.
Potężni i wściekli uderzą w potężnych i wściekłych! Kiedy wybuchnie okropna wojna, biada armiom, które będą latać po niebie. Lepiej będzie tym, które będą walczyć na ziemi i wodzie. Ludzie prowadzący wojnę będą mieć swoich uczonych, którzy wymyślą dziwne kule armatnie. Ich wybuch nie będzie zabijać, tylko rzucać zaklęcie na wszystko, co żywe.
Tylko jeden kraj na końcu świata - otoczony wielkimi morzami i wielki jak nasza Europa - będzie żył w pokoju i bez kłopotów. Ani w nim, ani ponad nim nie wybuchnie żaden pocisk! Ci, którzy uciekną i skryją się w górach z trzema krzyżami, znajdą w nich schronienie i będą ocaleni, by dalej żyć w obfitości, szczęściu i miłości, ponieważ nie będzie już więcej wojen" - przepowiadał.
Johansson: "Rosja podbije Bałkany"
Anton Johansson (1858-1909) - ubogi rybak z Norwegii (z pochodzenia Szwed), który posiadał dar jasnowidzenia, w swoich przepowiedniach zapowiedział rzekomo zatonięcie Titanica, trzęsienie ziemi w San Francisco w 1906 r. oraz wybuch I wojny światowej. Początek trzeciego ogólnoświatowego konfliktu zapowiadał na "koniec lipca lub początek sierpnia", choć nie był pewien dokładnej daty. Wojna miała zacząć się od podboju Persji i Turcji przez wojska rosyjskie.
"Rosjanie podbiją potem Bałkany. We Włoszech będą wielkie zniszczenia. […] Rosjanie zajmą amerykańskie zapasy. Niemcy zostaną zaatakowani od wschodu. Dojdzie tam do wojny domowej - Niemiec będzie walczył przeciw Niemcowi. Rosja uderzy na Stany Zjednoczone, a te nie będą mogły wspomóc siłami walczącej Europy. Nowa broń wywoła w Ameryce huragany i zniszczone tam zostaną największe miasta" - głosi jedno z jego proroctw, które spisał pewien urzędnik ze Sztokholmu.
O wybuchu III wojny światowej wspominali też inni jasnowidze. Węglarz Matthias Stormberger (1753-?) - legendarny bawarski profeta, mówił o niej tak: "Dwie albo trzy dekady po pierwszej wojnie nastanie druga, większa. Prawie wszystkie narody będą w niej uczestniczyć. Miliony ludzi umrą, choć nie będą żołnierzami. […] Po drugiej wielkiej wojnie przyjdzie trzeci konflikt. Broń będzie już wtedy zupełnie inna. Jednego dnia umrze więcej ludzi niż w obu poprzednich wojnach".
Mnich Józef (zm. 2009) ze słynnego klasztoru Vatopedi na Athos, któremu przypisywano nadprzyrodzone zdolności twierdził, że III wojna światowa rozpocznie się nad Morzem Czarnym. Potem między Grecją a Turcją wywiąże się spór, do którego włączy się Rosja, której z kolei "wojnę wypowiedzą Europa i Ameryka" - przepowiadał. Wyniknie z tego wielki konflikt, w którym najbardziej ucierpi Grecja i… Kościół Katolicki.
Podobne przepowiednie pochodziły od innego zakonnika, franciszkanina o. Andrzeja Czesława Klimuszko (1905-80) - zielarza i jasnowidza, który choć niechętnie dzielił się tymi wizjami, ostrzegał: "Wszystko wskazuje na to, żeśmy już wkroczyli w pierwszą fazę początku końca naszej cywilizacji". Dodawał jednak, że gdyby miał wskazać miejsce, które w przyszłości będzie najdogodniejsze do życia, wybrałby Polskę. Wielka katastrofa czeka za to Włochy.
"Widziałem żołnierzy przeprawiających się przez morze na takich małych okrągłych stateczkach, ale po twarzach widać było, że to nie Europejczycy. Widziałem domy walące się i włoskie dzieci, które płakały. To wyglądało jak atak niewiernych na Europę. Wydaje mi się, że jakaś wielka tragedia spotka Włochy" - powiedział.
Według wyliczeń, od XI w. do dziś w historii świata było niewiele ponad 20 lat pokoju. Wojna przestaje być mrzonką, kiedy z kart podręcznika albo telewizyjnych obrazków przekształca się dla człowieka w rzeczywistość. Choć niektórzy uznają konflikty za motor ekonomii i postępu, najbardziej cierpią z ich powodu prości ludzie - przypadkowe ofiary chorych ambicji polityków…</field>
  </doc>
  <doc>
    <field name="id">270</field>
    <field name="title">zawsze-bylam-inna</field>
    <field name="datawydarzenia"></field>
    <field name="miejsce">w Biurze Duchów, na Pani, na Panią, na Śląsku, w Oświęcimiu, w Alei Szucha, w Samych</field>
    <field name="description">Jej blog z dnia na dzień stał się popularny. Kilkaset tysięcy ludzi czyta umieszczone tam historie o duchach i życiu po życiu. Najciekawsze w Biurze Duchów jest to, że jego autorka sama doświadcza kontaktów z drugą stroną oraz fakt, że kiedy tylko może, oddaje głos... czytelnikom.
Jak sama mówi: "Pewna grupa wśród czytelników bloga lubi po prostu dreszczyk emocji. Część znalazła miejsce, gdzie czują się bezpiecznie – nie są 'inni'. To miejsce w sieci stanowi dla nich wsparcie. Ja mam możliwość ocalić wspomnienia własne i ludzi, którzy mi zaufali. Jestem swoistym dokumentalistą. Nic więcej".
Pani blog zawiera opowieści dotyczące nie tylko innych osób, ale i Pani osobistych przeżyć. Jak zaczęła się Pani przygoda z "nieznanym"?
Ja właściwie zawsze byłam "inna", tylko na początku nie rozumiałam istoty rzeczy. Podejrzewam, że nie bez wpływu na sprawę pozostaje sytuacja, jaka zaszła, kiedy miałam około dziewięciu miesięcy. Podano mi wtedy szczepionkę, po której znalazłam się w szpitalu dziecięcym, gdzie doszło do zatrzymania akcji serca. Szczepionka była najprawdopodobniej przeterminowana. Wiem na pewno, że pielęgniarka, która mi ją podała straciła prawo do wykonywania zawodu. Pracowała jeszcze w tej przychodni, ale tylko w rejestracji. Sny i różne wizje też są ze mną, od kiedy pamiętam. Oczywiście dopiero w wieku nastoletnim dotarło do mnie, co się dzieje. Zwłaszcza, kiedy po śmierci Babci miała miejsce bardzo szczególna sytuacja – opisałam ją na blogu (Znak z zaświatów). Sny się nasiliły i odwiedziny z "tamtej strony" też. Kilka lat później przeżyłam kolejny raz tak zwaną śmierć kliniczną i od tego czasu doszły jakby kolejne zdolności. Chodzi mi o szczególne wizje w wyniku kontaktów z przedmiotami, które mają swoją historię oraz o swoiste chanelingi, przekazy oparte na stałym kontakcie z daną osobą. Przez ponad dwa lata odwiedzała mnie Sara, która twierdziła, że w poprzednim życiu byłyśmy siostrami. Opowiadała mi o nas, pokazała ciekawe miejsca, naszą śmierć. Sara była poetką – dyktowała mi wiersze. Wreszcie pożegnała się i odeszła, bo jej czas tutaj po prostu się skończył. Pojawiła się następna istota – ewidentnie nie mogę się nudzić!
Swoich pierwszych doświadczeń z pogranicza śmierci zapewne Pani nie pamięta, ale jak wyglądało to drugie NDE?
Scenariusz drugiej śmierci klinicznej był raczej klasyczny. Fizycznie straciłam przytomność. Coś szarpnęło mnie w środku i poczułam, że spadam głową w dół. Lecę bardzo szybko w spiralnym, ciemnym tunelu.Wreszcie spadam na twarde podłoże. Wielu naukowców tłumaczy ten tunel itd. przeżyciami z porodu. Zdarzyło mi się rozmawiać na ten temat z lekarzem. Powiedział, że jego brat przeżył śmierć kliniczną i też doświadczył spadania w tunelu. Jeśli brać pod uwagę argumenty na temat porodu dosłownie, to nie mógł mieć tego rodzaju wspomnień, gdyż urodził się przez cesarskie cięcie, a co za tym idzie nie doświadczył przechodzenia przez kanał rodny.
Wracam do mojej historii. Znalazłam się na pustym, słabo oświetlonym placu. Kiedy, jeśli można się tak wyrazić, nieco ochłonęłam, zdałam sobie sprawę, że jestem dokładnie pośrodku swojego tu i teraz. Z lewej strony widziałam jak na filmie lekarzy, którzy mnie ratowali. Z prawej widziałam piękny ogród z wielką furtką, przy której stała moja zmarła babcia. Na wprost pojawiła się kula światła, która pulsowała i zapytała, czy chcę zostać czy wracam. Byłam bardzo spokojna, miałam absolutną pewność, że każda moja decyzja zostanie zaakceptowana. Spojrzałam w stronę babci, przecząco pokręciła głową – chciała, żebym wróciła. Światło ponagliło mnie – pomachałam do babci i pomyślałam: "WRACAM!". Właściwie w tej samej chwili znalazłam się w tunelu – znowu spadając głową w dół. Wróciłam do ciała.
Po kilku miesiącach od zdarzenie, babcia przyszła do mnie we śnie. Zapytałam, czemu tak bardzo zależało jej na moim powrocie. Odparła, że bardzo by chciała powiedzieć mi wiele rzeczy, ale jej nie wolno. Skwitowała sprawę krótko – wobec ciebie jest inny plan, wszystko byś zepsuła. Nie dopytywałam, ponieważ wiedziałam, że powiedziała tyle, ile mogła.
Wielokrotnie podczas moich kontaktów z duszami padają słowa: plan, tak miało być, to miało się zdarzyć. Jak się nad tym głębiej zastanowić, to wnioski są średnio optymistyczne. Nasze życie wydaje się być zaprogramowane już od chwili narodzin albo i wcześniej. Oczywiście rozpatrując sprawę w aspekcie łańcucha karmicznego ma to sens. Sztuką jest zaakceptować ten fakt i zrozumieć jego konieczność.
Z historii zamieszczonych na Pani blogu wynika, że zdarzają się Pani kontakty z duchami. Jak to właściwie wygląda?
Moje kontakty z duchami to temat rzeka, nie do wyjaśnienia w paru zdaniach. Nie urządzam seansów spirytystycznych. Kontakty w 95% mają miejsce we śnie. Zmarli znajomi i rodzina zapoczątkowali moje spotkania z drugą stroną. Przez pewien czas przychodziła Sara, ale o niej już pisałam. Teraz moim bezcielesnym przyjacielem jest Tadeusz. On w pewnym sensie chroni mnie i pośredniczy w kontaktach z innymi duszami. Wie Pani, czasami te wizje bywają nieprzyjemne. Ktoś, kto został zamordowany, albo skrzywdzony i woła o sprawiedliwość nie dobiera słów ani obrazów, nie bawi się w subtelności. Poprosiłam Tadeusza, aby zatrzymał lub przekierował istoty po wyjątkowo drastycznych przejściach. Z Tadeuszem rozmawiam zupełnie naturalnie. Kiedy przyprowadza inną osobę, to po prostu mówi: "To jest Anna, porozmawiaj z nią" i ktoś opowiada historię swojego życia lub śmierci. Tak jak np. w "To wszystko z miłości", opowieści opisanej na blogu. Tadeusz ma bardzo rozległą wiedzę i pytałam go o inne wymiary, obecność tak zwanego UFO na naszej planecie, pewne postacie historyczne, których biografia mnie interesuje. Poznałam też dzięki Tadeuszowi kilka poprzednich wcieleń, podczas których bynajmniej nie byłam Kleopatrą, lecz kimś zupełnie pospolitym. Opiszę to na blogu. Tematów wartych poruszenia jest wiele, zbierały się przez całe lata. Sama czasem już nie wiem, co opisywać w pierwszej kolejności. Istna klęska urodzaju!
Inna sprawa to różne wizje związane z obecnością w złych miejscach czy na przykład doznania sprzężone z przedmiotami o bogatej historii. Jak ognia unikam miejsc kaźni, a w muzeach czy innych budowlach historycznych staram się niczego nie dotykać. Mimo wszystko zdarzają się i takie przekazy. Miewam też sny, które trudno zakwalifikować – na przykład ten "Zmartwychwstanie…", że po raz kolejny posłużę się przykładem opisanym na blogu.
Są osoby, które nie pamiętają swoich snów – ja śnię za całe miasto. To oczywiście taki żart, choć ma w sobie odrobinkę prawdy. Jestem już tak przyzwyczajona do tych wyjątkowych odwiedzin, bądź monumentalnych i przebogatych w szczegóły marzeń sennych, że właściwie to dziwię się, kiedy ich brak.
Wspomniała Pani o złych miejscach i przedmiotach. W jaki sposób na Panią oddziałują? I drugie pytanie – czy ma Pani w domu antyki? Niektórzy wystrzegają się ich, obawiając się złej energii, którą mogą mieć.
Doświadczyłam kontaktów ze złymi energiami towarzyszącymi przedmiotom. Mam kilka starych rzeczy z biżuterii, które przed zakupem sprawdziłam wahadłem, a następnie dla pewności oczyściłam energetycznie. Antycznych mebli nie kupuję, bo zwyczajnie ich ceny przekraczają moje możliwości finansowe. Jeśli chodzi o domy czy mieszkania, to sam fakt, że ktoś w ich murach umarł, nie czyni z tych budynków i pomieszczeń miejsc złych. Ważne są okoliczności. Gdybym miała zamieszkać w domu, gdzie dokonano morderstwa, najpierw dokonałabym oczyszczenia energetycznego. Zrobiłabym to sama albo korzystając z pomocy specjalisty. Z każdej sytuacji jest wyjście.
Oczywiście są miejsca, w których masowo mordowano, torturowano i maltretowano wiele osób. Mam na myśli obozy koncentracyjne, miejsca straceń, więzienia – na przykład Aleja Szucha czy inne, których sama nazwa wywołuje najgorsze skojarzenia. Mieszkam na Śląsku i przynajmniej za moich czasów wycieczka do obozu zagłady w Oświęcimiu dla klas 7 lub 8 była obowiązkowa. W tej chwili nieco lepiej radzę sobie z takimi doświadczeniami, ale wtedy byłam bezbronna. Po tej wycieczce wróciłam do domu jako ciężko chory człowiek. Dolegliwości przypominały atak grypy. Ponad tydzień trwało, zanim doszłam do siebie.
Najwyraźniej przyjęłam ogromną dawkę złej energii, strachu i cierpienia. Jeszcze kilkakrotnie znalazłam się w podobnej sytuacji, jako kolonista albo opiekun grupy. Podczas zwiedzania muzeum w Alei Szucha zemdlałam po wejściu do tzw. tramwaju. Nie chcę się męczyć i robić przedstawienia, dlatego unikam takich ekskursji. Pewnie, że zdarzają się wizje choćby w starych kościołach czy zamkach. Jednak w takich wypadkach nie mam przynajmniej dolegliwości fizycznych.
A duchy? Czy im też zdarza się wywołać u Pani negatywne emocje? Zdarza się, że Panią np. przestraszą?
Właściwie tylko kilka razy zdarzyło mi się przestraszyć w związku z obecnością ducha. Pierwszy przypadek dotyczył mojej babci – historia opisana na blogu. Drugi (z tych bardziej spektakularnych) miał miejsce na wakacjach. Wybrałam się na spacer po lesie. Kiedy postanowiłam wrócić na kwaterę, podążyłam skrótem przez pole i wyszłam na taką boczną drogę. Stało tam wielkie drzewo i zobaczyłam na nim wisielca, który po chwili się zdematerializował. Każdy by się przestraszył. W tym wypadku nie przelękłam się ducha, tylko myślałam, że to martwy człowiek. (Tak mi się teraz nasunęło, że gdybym opisała tę historię na blogu to moi szczególnie zażarci "wielbiciele" zarzucą mi plagiat z filmu " Szósty zmysł", bo przecież skoro wisielców widział bohater filmu, to już nikt inny nie może mieć podobnego widzenia). Zawsze przestrach związany jest z elementem zaskoczenia. Po oswojeniu się z sytuacją sama obecność istoty duchowej nie budzi we mnie uczuć negatywnych.
Wracając jeszcze do kwestii bloga, co właściwie skłoniło Panią do tego, żeby go założyć? Zwłaszcza, że zdarzają się tam wyjątkowo zajadli krytycy?
Blog na początku miał być tylko dla mnie. Szybko zorientowałam się, że może on służyć znacznie szerszemu gronu użytkowników. Dostaję mnóstwo maili od osób, które od lat mają podobne doświadczenia – niektóre publikuję, oczywiście za zgodą autora. Na temat "życia po życiu" istnieje bardzo bogata literatura, ale przeczytanie książki to jedno, a kontakt z żywym człowiekiem o podobnych predyspozycjach to zupełnie inna jakość. Celowo użyłam słowa predyspozycja, ponieważ uważam, że z widzeniem i odczuwaniem pewnych zjawisk jest dokładnie tak, jak ze słuchem absolutnym. Z tym się trzeba urodzić. Oczywiście znam osoby, które po doświadczeniu śmierci klinicznej też mają niecodzienne przeżycia i opowiadają bardzo ciekawe rzeczy. Jednak najsilniejsze odczuwanie występuje u tych jednostek, które, mówiąc kolokwialnie "mają tak od zawsze".
Ostatnie pytanie: wiara w zjawiska paranormalne, a tym bardziej ich doświadczanie i otwarte mówienie, że są faktem nie jest powszechnie akceptowane. Jak reagują na to Pani bliscy?
Moi znajomi czy współpracownicy chętnie korzystają z rozkładów tarota, porad z dziedziny medycyny naturalnej czy pracy z wahadłem. Przyjaciele, którzy wiedzą nie tylko o moich studiach i zainteresowaniach, ale i o szczególnych kontaktach przyjmują mnie "z dobrodziejstwem inwentarza". Mój mąż kwituje sprawę krótko, jak w Samych swoich: "Był czas przywyknąć".</field>
  </doc>
  <doc>
    <field name="id">271</field>
    <field name="title">zbawienie-bez-zbawiciela</field>
    <field name="datawydarzenia">11 września, 1893 r, 1905 r, w 1911</field>
    <field name="miejsce">w Bogu, na Zachodzie, w Getyndze, w Europie, w Halle, obok Darwina, w Indiach, w Prusach Wschodnich, na New Age</field>
    <field name="description">Badacze odkryli prawdziwe pochodzenie niezwykle modnych dziś hinduskich religii, medytacji, technik duchowych mających na celu dotarcie do ludzkiej podświadomości i polepszenie jakości życia. Doszli do zaskakujących wniosków: owe rzekomo pradawne nauki to wynalazek współczesnego zachodniego świata, a jogę tak naprawdę wymyślili europejscy gimnastycy i kulturyści.
Chicago, 11 września 1893 roku. Do światowego parlamentu religii przybyło tysiące ludzi. Wyznawcy wszystkich znaczących bogów na ziemi po raz pierwszy spotkali się ze sobą. Przez kilka dni w walce o dusze zapanowało zawieszenie broni.
Pierwszy dzień już się kończył, gdy nagle na scenę pośpieszył przystojny mnich w szacie o barwie ochry. Występował w imieniu  hinduistów. Był zdenerwowany, bo nikt go tutaj nie zapraszał. Noc spędził w wagonie towarowym, ponieważ nie znalazł innego schronienia. Opanował się jednak i zaczął przemawiać. Sekciarze i fanatycy - krzyczał - zbyt dugo już rządzą światem, jego wiara natomiast uczy ludzkość wszechobecnej tolerancji. Dla hinduistów wszystkie religie są prawdziwe i łączą się w Bogu, tak, jak fale łączą się w jedno morze.
Zgromadzona publiczność zaczęła wiwatować i klaskać. Inne religie stały się nagle ograniczone, swarliwe, niedzisiejsze. Właśnie ten pewny siebie Hindus z dalekiej kolonii, gdzie pierz rośnie, ukradł show wszystkim zgromadzonym na szczycie. Szeptano, że jest synem zamożnego adwokata, wykształconym na Zachodzie. Nazywał się Swami Wiwekananda.
Jego przemowa wywołała prawdziwą sensację. Wszyscy ludzie pragnęli usłyszeć, co ma do powiedzenia. Podróżował więc po USA, wygłaszał wykłady, zapraszano go do prywatnych domów. Przez wiele lat był stale w drodze, potem wybrał się też do Europy, nauczanie stało się misją jego życia.
Tak właśnie rozpoczęła się kariera historycznej pomyłki, która trwa aż po dzień dzisiejszy: pradawna hinduska duchowość, jaką znamy w jej dzisiejszej postaci, tak naprawdę nigdy nie istniała. Wynalazł ją Swami Wiwekananda.
Tak uważa Peter van der Veer, dyrektor Instytutu Maxa Plancka w Getyndze, zajmującego się badaniem społeczeństw mulitireligijnych i multietnicznych. Przez lata antropolog ten starał się znaleźć odpowiedź na pytanie, jak doszło do tego, że Zachód tak szybko dał się oczarować azjatyckiej mądrości. Natknął się przy tym na zdumiewającą historię mylnej oceny.
Wiwekananda wiedział, co ludzie chcą usłyszeć. Indie mają prezent dla świata - głosił. - Wewnętrzne bogactwo, duchowość wręcz w nadmiarze! Właśnie te dobra, za jakimi wyjałowiony, pozbawiony ducha Zachód najbardziej tęskni.
(…) Kaznodzieja stworzył czystą, eteryczną duchowość, która istniała jedynie w jego wyobrażeniach - produkt skrojony na miarę dla Chicago, dla Zachodu. Oczarowana publiczność przyznała mu rację.
Wszystko, co wiemy dzisiaj na temat azjatyckiej spirytualności, jest głównie dziełem Wiwekanandy - twierdzi antropolog  van der Veer. Na rynku światopoglądów mnich z Kalkuty okazał się geniuszem eksportu. Jego wynalazek trafił tak idealnie w potrzeby czasu, że on sam stał się kluczową postacią współczesności.
Wszędzie w Europie ludzie poszukiwali wówczas alternatywy wobec panującej religii. Kościół chrześcijański wydawał im się dogmatyczny, posępny, skoligacony z władzami świeckimi.  Miejsce tradycyjnej religii zaczęła zajmować nauka - racjonalna, zainteresowana tylko tym, co da się udowodnić, dla wielu zbyt chłodna. Ten, kto nie chciał żyć bez poczucia większego sensu, cierpiał na dotkliwą pustkę.
Indie okazały się idealne, by wypełnić tę lukę. Daleki subkontynent był symbolem zupełnie innego świata. Wśród uczonych weszło w modę uczenie się sanskrytu. (…)
W hinduizmie najbardziej pociągająca były szansa na zbawienie jeszcze na tym świecie, i to bez pomocy zbawiciela. - To była wielka obietnica tej religii - mówi van der Veer. - Stwierdzała ona: możesz stać się zupełnie innym człowiekiem dzięki eksperymentom z ciałem. Jogini i fakirzy, pełniący tu rolę świętych, udowadniali, co można z nim zrobić. Wiwekananda wiedział, jakie wrażenie wywierali ci mistrzowie ascezy na Zachodzie. Ale znał też indyjskie realia: swoim rodakom owi święci próżniacy, którzy na koszt innych uwalniani się od ziemskich zawirowań, działali mocno na nerwy. Ich natarczywą żebraninę uważano za prawdziwą plagę, a wdać się z nimi w spór było rzeczą nader nieostrożną - jogini, wyćwiczeni w technikach oddechu i kontroli nad ciałem, wykazywali się wielką siłą w walce.
(…) Wiwekananda wykreślił groźnych bogów, żmudne rytuały i służbę w świątyni. Pozostało niewiele więcej niż medytacja, sztuka zagłębiania się w sobie. I jako dodatek nowa nauka jogi. Ta była dotychczas bezładną mieszaniną ćwiczeń wyzwalających ducha i w każdej świątyni praktykowano ją na swój własny sposób. Nowy nauczyciel zrobił z tego jednolitą i jasną metodę, która była zrozumiała również dla zachodniej klienteli. Jego celem była joga oświecona, zdrowa i pożyteczna, pasująca pod względem intelektualnym do zachodniej świadomości. (…)
Idea ta chwyciła natychmiast, i to nie tylko wśród pobożnych dusz. Oczarowała wiele oświeconych głów, w tym również zdecydowanych wojowników z  Kościołem i establishmentem. (…) Również ten, kto występował radykalnie przeciwko staremu porządkowi, mógł sprzymierzyć się z ponadzmysłowymi siłami. Nie wierzył tak po prostu w to, co nakazuje zwierzchność, lecz badał, sprawdzał, eksperymentował.
Dlatego nawet wywoływanie duchów uważane było przez lewicowych spirytystów za zdobycz nowoczesności. Teraz bowiem nie byli im już potrzebni żadni teolodzy - zmarli mieli sami opowiedzieć, co czeka człowieka po śmierci.
Przy okazji uduchowieni ludzie mieli nadzieję wytropić w zaświatach dawnych mistrzów i uzyskać dostęp do ich wiedzy. Prostsza droga do źródeł była jeszcze, z nielicznymi wyjątkami, zamknięta. Uniwersytety, od Oxfordu po Cambridge, były zarezerwowane dla Kościoła i szlachty.
Lud sam więc stworzył sobie własną naukę. Do dzisiaj ezoteryków wszelkiej maści łączy odważna miłość do eksperymentów. Rzadko wprawdzie dowiadują się tego, czego by chcieli - stwierdza badacz religii van der Veer - ale w wątpliwych przypadkach mogło to być winą źle wykonanego eksperymentu.
Nowoczesność zdumiewająco długo była splątana z irracjonalnością. Oświecenie nie odczarowało tak po prostu świata - wielu ludzi chciało teraz samemu czarować. Chcieli poczynić własne doświadczenia z siłami wyższymi.
Owa duchowa samowola jest charakterystyczna dla długiego okresu przechodzenia do nowoczesności. Zaczął się on już na początku Oświecenia. Wówczas to wielu ezoteryków odłączyło się od oficjalnej kościelnej nauki - byli wśród nich masoni, różokrzyżowcy, później także iluminaci. Wszyscy oni mniej lub bardziej otwarcie przyznawali sobie wolność tworzenia własnego obrazu świata.
Za sprawą swoich samowolnych doktryn ezoterycy poluźnili nieco monopol wielkich Kościołów chrześcijańskich - uważa Monika Neugebauer-Wölk, historyczka z uniwersytetu Marcina Lutra w Halle i Wittenberdze. Akurat ci wierzący w duchy, skłóceni ze sobą często na śmierć i życie, wnieśli na wokandę historii sporo tolerancji.
Mieli już po prostu dość wielkiego wojowania w imię Boga. - Ezoterycy  szukali pierwotnej religii, od której pochodziły wszystkie inne - opowiada Neugebauer-Wölk. Gdyby znaleźli dowód, że wszyscy ludzie są dziećmi jednej wiary, mogliby na zawsze położyć kres wyniszczającym wojnom religijnym.
Wiodący oświeceniowcy sympatyzowali z ezoterykami - również dlatego, że mieli oni w sobie tak wiele pasji badawczej. Studiowali pradawne księgi, próbowali porozumieć się ze zmarłymi i leczyli się nawzajem magnesami. Chodziło im o udoskonalenie człowieka jego własnymi siłami i o zbawienie bez zbawiciela. Na ten sam pomysł wpadli hinduiści.
- To, co nazywamy dzisiaj ezoteryką, wówczas określano często mianem religii mądrych - mówi Neugebauer-Wölk. Popisał by się po tym nawet taki człowiek jak Lessing. (…)
Dopiero w połowie XIX wieku spirytyzm się skończył. Nauka wyznaczała coraz węższe granice, okultyzm coraz częściej uważany był za przesąd. - Ezoterycy zaczęli się obawiać, że wypadną z gry - wyjaśnia historyczka. - Musieli więc sami stać się bardziej naukowi.
W ten sposób rozpoczęła się niezwykła kampania. Jej motto brzmiało: pobijemy "szkolną mądrość" jej własną bronią, niemożliwymi do odparcia dowodami, empirią i ewidentną prawdą. Trudności do dzisiaj nie są w stanie powstrzymać owego ruchu, są po prostu częścią tego biznesu, nie do uniknięcia, gdy się eksperymentuje i szuka.
Również w XX wieku nawet luminarze nauki zachwycali się tym, co ponadzmysłowe. Wielki Alfred Russel Wallace, współtwórca, obok Darwina, teorii ewolucji, rozmawiał z duchami zmarłych. Fizyk i autor bestsellerów  Fritjof Capra propagował połączenie fizyki cząstek elementarnych z wschodnim mistycyzmem. Dzięki swemu ekospirytualistycznemu wymądrzaniu się na temat całościowej świadomości i "komunii jednostki z Kosmosem" stał się ulubionym akademickim guru New Age.
Filozof Peter Sloterdijk w latach siedemdziesiątych pojechał nawet do Pune w Indiach, do doświadczonego duszpasterza, który nazywał siebie "Bhagwan". Legendarna aśrama tego guru wśród poszukiwaczy duchowości uważana była za światową centralę oświecenia.
Sympatia wielu czołowych myślicieli do owego ruchu nie była dziełem przypadku - uważa moguncki kolega Sloterdijka Thomas Metzinger. Twierdzi on, że w ideał prawdziwego badacza, w oddaleniu od tumultu tego świata stale poszukującego prawdy, wpisana jest już z góry pewna doza duchowości. Nie może on dać sobie niczego wmówić, musi być stale gotowy do porzucenia w każdej chwili bezpiecznych pozycji, kiedy zaprzeczają im nowe dowody.
Metzinger opowiada się za tym, by pielęgnować taką uczciwość wobec siebie. Przyświeca mu taka laicka duchowość, przeciwieństwo wiary, która jedynie wierzy. Najważniejszym środkiem jest tu ćwiczenie ducha poprzez medytację. - Ja sam medytuję regularnie od 36 lat - mówi filozof Metzinger.
Również on często jeździł do Indii. Nie znalazł tam nawet śladu pradawnej duchowości. - Spotkałem jedynie tłustych mnichów, którzy w aśramie mistrza sprzedawali torby z juty i guziki. Nigdzie nie było nic, co by jeszcze żyło. W Indiach panują głębokie przesądy, jak w bawarskim katolicyzmie.
Również w XIX-wiecznych Indiach, w czasach Swamiego Wiwekanandy, niewiele odpowiadało wyszukanym  duchowym ideałom.
Nawet joga nie jest prawdziwa. Pradawna sztuka pracy z ciałem? To jedynie mit. Obalił go brytyjski językoznawca Mark Singelton. W swojej książce "Yoga body“ dowodzi, że gimnastyczna joga, taka, jaką my znamy, nie liczy sobie nawet stu lat.
W klasycznych pismach hinduistycznych -  Upaniszadach, Bhagawadgicie -  o jodze prawie wcale się nie wspomina. A jeśli już, to mowa jest o doskonaleniu się duchowym, o medytacji. Ćwiczenia fizyczne, o ile w ogóle są wymieniane, służą przede wszystkim kontroli oddechu i sztuce siedzenia w absolutnym spokoju i koncentracji. Jogin dąży do zatopienia się w sobie, a nie do wyginania ciała.
Jeszcze na początku XX wieku Hindusi nie znali ani jednej z  owych niezliczonych figur, zwanych "asanami", jakich dzisiaj uczą w studiach fitnessu i na kursach na całym świecie: "kobra", "pies z głową w dół", "żółw" czy "wojownik". Nawet sam Swami Wiwekananda, twórca nowoczesnej nauki jogi, występował ostro przeciwko sprowadzaniu jej do gimnastyki. Jego wizja była projektem duchowym.
(…) Do gimnastyki Hindusi dotarli dopiero wtedy, gdy zachwyceni odkryciem cielesności ludzie Zachodu zademonstrowali im parę ćwiczeń. Na przyklad Eugen Sandow, urodzony w Prusach Wschodnich, twórca kulturystyki. Indolog z Heidelbergu Axel Michaels nazywa go "Schwarzeneggerem końca XIX wieku“.
Sandow uczynił ze swojego doskonale wymodelowanego ciała spektakl o niemal sakralnej wyniosłości. Upudrowany na biało lub pomalowany brązową farbą, pozował jako statua na scenach całego świata. Wyjeżdżał na tournée do Anglii i USA. Sprzedawał urządzenia treningowe i podręczniki, wydawał czasopismo i założył sieć studiów fitnessu, w których uczono kultury fizycznej według jego metody.
W 1905 roku ów wytworny siłacz podróżował po Indiach. Również tam porwał za sobą publiczność. Ów jogin z Zachodu prezentował się znacznie lepiej niż wychudzeni asceci z sąsiedztwa. Wkrótce podążyło za nim wielu Hindusów. Formowanie ciała według metody  Sandowa stało się niezwykle modne.
Do nieprawdopodobnej galerii przodków jogi należy również szwedzki poeta Pehr Henrik Ling, pionier masażu i gimnastyki leczniczej. Nauka Linga rozprzestrzeniała się szybko w całej Europie, również dlatego, że obywała się bez żadnych urządzeń siłowych, hantli i przyrządów gimnastycznych. Brytyjczycy wprowadzili nawet "szwedzką gimnastykę" do szkół i do wojska. Tą drogą idee Linga dotarły również do Indii.
O ich spopularyzowanie na miejscu zatroszczył się przede wszystkim Związek Chrześcijańskiej Młodzieży Męskiej (YMCA). W Indiach był on obecny wszędzie, a do swojej misji zaliczał również wychowanie fizyczne kolonialnego ludu, który unikał naturalnie zbytniego nadwerężania się. Dlatego też apostołowie fitnessu z YMCA zmajstrowali dla nich nowe asany, opierające się na znanych pozycjach z jogi.
- Jogi w sensie gimnastycznym do tamtej pory w Indiach nie było - mówi indolog  Michaels. Zachód natomiast wspominał już bogatą tradycję wzmacniania sił fizycznych, stworzoną przez Friedricha Ludwiga Jahna. W trakcie industrializacji powstał z tego prawdziwy kult ciała.
"Ojciec gimnastyki" Jahn, jak dowodzą rozliczne badania, wniósł do jogi chyba więcej niż azjatyccy asceci. Indie natomiast zaoferowały w zamian nadbudowę: jedynie w rzekomej ojczyźnie duchowości prosta gimnastyka dawała się uszlachetnić do rangi duchowego misterium. Zachód oddziaływał więc na wszystkie strony duchowością ze Wschodu: jako dostarczyciel wzorców, uszlachetniacz produktu i jako swój własny klient.
Była to gra wzajemnych oddziaływań. Indie z kolei w zdumiewającym stopniu kształtował dorobek myślowy Zachodu. Idee Swamiego Wiwekanandy o pokojowym, pełnym duchowości Wschodzie jako świecie przeciwstawnym stały się realną władzą nowoczesności. Wślizgnęła się ona do najgłębszych warstw jej świata wyobraźni: do obrazów, do sztuki.
Malarz Wassily Kandinsky postrzegał siebie jako pioniera nowego spirytualizmu. W swojej słynnej pracy "O  duchowości w sztuce", która ukazała się w 1911 roku, pożegnał się praktycznie z tym światem. Jego koledzy Kazimierz Malewicz i Piet Mondrian podążyli w ślad za nim. Swoje obrazy malowali również przeciwko materializmowi, ubóstwianiu rzeczy, światu towarów.  Sztuka odwróciła się od przedmiotowości, stała się pusta i abstrakcyjna, stanowiąc wizualną medytację o wartości kolorów i kształtów.
Nowoczesna sztuka Zachodu bez mnicha Wiwekanandy byłaby nie do pomyślenia - uważa antropolog van der Veer. To kolejny dowód bezprzykładnej historii sukcesu idei.
W samych Indiach oddziaływanie nowej duchowości przebiegało dwutorowo. - Do zwykłych ludzi nic z tego nie dotarło - zauważa van der Veer. - Ci zostali przy swoich starych bożkach.
Ale wykształcona klasa średnia zrozumiała z czasem, że nauki Wiwekanandy zawojowały świat.  - Mówili sobie: "Skoro bogaty Zachód zachwyca się hinduską duchowością, możemy chyba być z tego dumni".
Tak oto również Hindusi odkryli swoją rzekomo starodawną tradycję - jako reimport z Zachodu. W Indiach ludzie do dziś są przekonani, że znajdują się w posiadaniu jedynego w swoim rodzaju dziedzictwa. (...)
Tradycyjna religia hinduistyczna w życiu codziennym miejskiej klasy średniej nie odgrywa już większej roli. To, co dzisiejsi Hindusi uważają za przeżycie duchowe, jest znacznie młodsze - i ma głównie amerykańskie pochodzenie.
W latach siedemdziesiątych i osiemdziesiątych wielu wykształconych Hindusów wyjechało do USA, by pracować tam jako lekarze lub inżynierowie. W ich nowej ojczyźnie wybuchła właśnie moda na New Age. Zaskoczeni przybysze znaleźli się na powrót wśród guru karierowiczów, cudownych uzdrawiaczy i ludzi przesiadujących godzinami wśród wonnych kadzidełek, których płacąca klientela zachwycała się Indiami. Amerykanie najwyraźniej odnaleźli na nowo indyjską duchowość - jako mieszankę wellnessu, samooptymalizacji i od czasu do czasu jakiejś fajeczki.
Dzisiaj idea duchowości już od dawna nie jest przeciwnym, postępowym biegunem skostniałej religii dominującej - twierdzi van der Veer. Jej rebeliancki duch już się wyczerpał. Pozostała etykieta, która daje ułudę głębszego sensu. W Indiach - mówi badacz - wciska się dzisiaj ludziom każdą tandetę jako dzieło duchowe.
Na Zachodzie kwitnie sektor rynku książkowego, który jest odblaskiem wschodniej duchowości. Są tam takie tytuły jak  "Yoga tools dla supermenedżerów“, "Wojownicy jogi: power dla ciała i duszy", "Quick yoga w pięć minut", ponadto joga dla konia i jeźdźca oraz specjalna joga dla psów.
A nowoczesne przedsiębiorstwa wysyłają swoich urzędników w celu duchowego wzmocnienia na biznes jogę. Nawet tak trzeźwy i trzymający się ziemi koncern jak Google, który wierzy tylko w moc danych, odważył się wejść na ścieżkę życia duchowego. Firma proponuje swoim pracownikom między innymi szkolenie poświęcone dalekowschodniej medytacji uważności - zalicza się ono do najbardziej popularnych w całym asortymencie.
Kurs ten, pasujący do celu biznesowego, nosi tytuł: "Szukaj w samym sobie".</field>
  </doc>
  <doc>
    <field name="id">272</field>
    <field name="title">zla-moc-starego-obrazu</field>
    <field name="datawydarzenia"></field>
    <field name="miejsce"></field>
    <field name="description">Opiszę dzisiaj historię opowiedzianą mi przez moją koleżankę. Bardzo żałuję, że nie chciała sama przelać na papier swoich doświadczeń. Niestety nie dała się namówić.
Małgosia od lat bardzo interesuje się ezoteryka, medycyną naturalną oraz feng shui. Stara się leczyć siebie i bliskich metodami naturalnymi i dba o ochronę energetyczną domu. Nie zajmuje się tymi dziedzinami zawodowo, jednak bezsprzecznie posiada dużą wiedzę i doświadczenie.
Małgosia ma starszą siostrę Annę, która od wielu lat mieszka poza granicami kraju. Dwa lata temu siostra zaproponowała jej wspólną wycieczkę do Pragi. Wszystko składało się znakomicie. Mąż Anny razem z synem udali się na męską wyprawę wędkarską. Małgosia wysłała dzieci na obóz pływacki. Miały mnóstwo czasu dla siebie. Anna przyleciała do Polski, pobyły kilka dni razem, a następnie odjechały autokarem na wymarzoną ekskursję. W dzień zwiedzały, wieczorami gadały bez końca. Ostatniego dnia pobytu odkryły sklep ze starociami. Czego tam nie było! Stylowe meble i eleganckie antyczne precjoza mieszały się ze zwykłymi rupieciami. Wiekowe woluminy walczyły o miejsce na półkach z dziełami Lenina przełożonymi na język czeski. Dla dziewczyn była to istna skarbnica rozmaitości. Szperały tam przeszło dwie godziny i oczywiście kupiły kilka rzeczy. Anna wybrała dla siebie między innymi obraz w pięknej ramie. Był to pejzaż przedstawiający ruiny zamku. Wyglądał niczym ilustracja ze starej bajki. Małgosia twierdzi, że od początku czuła niechęć do tego malowidła. Oczywiście podzieliła się swoim niepokojem z siostrą, ale ta skwitowała sprawę krótko: "ty masz po prostu inny gust".
Anna wróciła do siebie. Już przy wieszaniu nowego nabytku doszło do nieprzyjemnego wypadku. Mąż Anny zranił się w dłoń. Konieczne była wizyta w szpitalu i szycie. Był to początek pasma nieszczęśliwych zdarzeń, wypadków i chorób, jakie zaczęły nawiedzać tę rodzinę. Gdyby wyliczyć je wszystkie, stanowiłyby kanwę do horroru i to niestety klasy B. Do tej pory Anna i jej bliscy żyli spokojnie, można by rzec jak, przysłowiowe pączki w maśle. Nie chorowali, nie mieli praktycznie żadnych większych problemów. Odmiana losu była dla nich prawdziwym szokiem. Przerażona Anna zadzwoniła do Małgosi i w rozpaczy wykrzyczała w słuchawkę: "nas chyba ktoś przeklął". Ponieważ Małgosia nie mogła pojechać do siostry, zaangażowała w sprawę swoją koleżankę, która również mieszka za granicą i to w stosunkowo niewielkiej odległości od Anny. Julia specjalizuje się w medycynie naturalnej. Małgosia skontaktowała się z nią i poprosiła, aby ta odwiedziła jej siostrę i zorientowała się w sytuacji. Julia zgodziła się na mały rekonesans.
Niebawem podzieliła się z Małgosią swoimi wrażeniami. Od pierwszej chwili, kiedy weszła do ich domu, dźwięczała jej w uszach stara niemiecka piosenka. Słyszała śpiew kobiet i dźwięki akordeonu. Oczywiście w domu panowała cisza, ta piosenka stanowiła jedynie cząstkę przekazu mentalnego, jaki otrzymała. Zbadała praktycznie wszystkie pomieszczenia i zlokalizowała źródło negatywnej energii właśnie w salonie. Poleciła Annie, aby pozbyła się obrazu, mimo tego, że został przez nią oczyszczony energetycznie. Twierdziła, że nie spotkała jeszcze tak silnego emitera zarówno zieleni ujemnej, jak i innej nieznanej energii, która u niej samej wywoływała bardzo złe odczucia. W pewnej chwili dotknęła ramy i miała spontaniczną wizję związaną z wielkim portretem Adolfa Hitlera. Obrazy wisiały kiedyś w jednym pokoju naprzeciw siebie. Julia nie miała ochoty zgłębiać dalszej historii pejzażu.
Anna zdecydowała o usunięciu obrazu z domu. Całą rodziną jechali do domku letniskowego, który był ich własnością. Zabrali obraz ze sobą. Wyruszyli z mocnym postanowieniem spalenia go przy okazji ogniska, tradycyjnie organizowanego na zakończenie sezonu letniego. Zbieg okoliczności sprawił, że nie zdążyli tego zrobić. Mąż Anny musiał wracać do pracy w związku z jakąś awarią. Zostawili obraz w szopie przy domku.
Dwa dni później otrzymali wiadomość, że ich domek spłonął. Włamali się tam jacyś włóczędzy i najprawdopodobniej zaprószyli ogień. Stało się, co się stać miało. Obraz został zniszczony. Życie całej rodziny wróciło do normy.
Jestem daleka od tego, aby straszyć Państwa i zniechęcać do zakupu przedmiotów wiekowych. Namawiam jedynie do zachowania ostrożności. Jeśli trafia się w otoczeniu życzliwa dusza, która odradza nabycie konkretnej rzeczy, warto rozważyć, czy nie ma racji.</field>
  </doc>
  <doc>
    <field name="id">273</field>
    <field name="title">zmarl-sai-baba-hinduski-guru</field>
    <field name="datawydarzenia">w 1918</field>
    <field name="miejsce">w Indiach</field>
    <field name="description">Sri Sathya Sai Baba - indyjski przywódca duchowny, którego miliony wyznawców traktowało jak żyjącego boga, zmarł w niedzielę w szpitalu w Indiach. Miał 86 lat.
Miesiąc temu Sai Baba został w stanie krytycznym przewieziony do szpitala w swoim rodzinnym mieście Puttaparti. Miał problemy z sercem i z układem oddechowym. Zmarł w niedzielę. Przez cały ten czas przed szpitalem, w którym przebywał, gromadziły się tysiące jego wyznawców, modląc się dzień i noc o cud jego uzdrowienia.
Liczba ludzi, dla których Sai Baba był przywódcą duchownym to ok. 6 mln wiernych na całym świecie, a wśród nich wpływowi indyjscy politycy: Atal Bihari Vajpayee (były premier Indii), Abdul Kalam (poprzedni prezydent Indii), Manmohan Singh (obecny premier Indii) i były premier Nepalu, Girija Prasad Koirala. Pod wpływem jego nauczania pozostawali także biznesmeni i bollywoodzkie gwiazdy. Nauki Sathya Sai Baby są źródłem inspiracji dla Alice Coltrane, Maynarda Fergusona i Dany Gillespie.
Sai Baba, którego znakiem rozpoznawczym była bujna, kędzierzawa fryzura i pomarańczowe suknie, prowadził w wielu krajach szkoły i szpitale. Z jego inicjatywy powstało w Indiach kilka uniwersytetów. Przez swoich wyznawców uważany był za żyjącego boga, zaś przeciwnicy oskarżali go o fałszowanie cudów i molestowania seksualne. On sam uważał się za wcielenie zmarłego w 1918 roku świętego Sai Baby z Shirdi.</field>
  </doc>
  <doc>
    <field name="id">274</field>
    <field name="title">znaki-konca-swiata</field>
    <field name="datawydarzenia"></field>
    <field name="miejsce">w Wenecji, w Babilonie, na Sąd Ostateczny, w Tagaście</field>
    <field name="description">Większość słynnych przepowiedni zawiera w sobie wizję końca świata i Sądu Ostatecznego. Często wieszczyli je święci i ludzie związani z Kościołem. Jakie znaki poprzedzić mają nieuchronną Apokalipsę?
Przepowiednia świętego Hieronima od setek lat zajmuje bardzo ważne miejsce w literaturze poruszającej tematykę proroczych wizji. Jest niemalże częścią profetycznej tradycji. Okazuje się jednak, że nie do końca wiadomo, o którym Hieronimie mowa. Stąd właśnie doczekaliśmy się różnorakich wersji przepowiedni, a kwestia autorstwa nadal pozostawia przed światem wiele pytań, na które niestety prawdopodobnie nigdy nie znajdziemy jednoznacznej odpowiedzi.
Choć Kościół zna wielu mnichów o tym popularnym imieniu, na czoło rozważań wysunęły się dwie najważniejsze postaci świata chrześcijańskiego. Pierwszą z nich jest niezwykle popularny św. Hieronim, który żył na przełomie III i IV wieku. Jest znany przede wszystkim jako podróżnik gorliwej wiary, który większość życia poświęcił na propagowanie nauki chrześcijańskiej. Jako wybitny jak na swoje czasy myśliciel i naukowiec, pozostawił po sobie sporą ilość pism teologicznych, którym tylko nieliczne zapiski tamtego okresu są w stanie dorównać. Ważną informacją jest fakt, iż został ogłoszony jednym z Doktorów Kościoła, co jest dowodem na wielką mądrość, prestiż i uznanie. Trzeba przyznać, że bardzo prawdopodobne jest, że to właśnie on jest autorem proroctwa.
Nie zapominajmy jednak o drugiej ważnej i wielokrotnie typowanej postaci. A jest nią zakonnik, który większość swojego życia spędził w Wenecji. Tam oto poświęcił się całkowicie opiece nad chorymi i ubogimi ludźmi. Szczególnie upodobał sobie osierocone dzieci, dla których założył pierwszy ośrodek na wzór dzisiejszych domów dziecka.
Abstrahując od tego kto faktycznie jest autorem proroctwa, zajmijmy się jego treścią. W Polsce silnie związany był z nim Stanisław Sławkowic, który rozpowszechnił jego treść pod koniec XVII wieku. W swoim dziele podał sześć bardzo ważnych znaków, które poprzedzą Apokalipsę. A są to:
1. Wojny i wielkie niezgody.
2. Głód ciężki, nie tylko z niedostatku pożywienia materialnego, ale też i chleba duchowego tj. Słowa Bożego. Powietrze po głodzie następujące.
3. Strachy niesłychane i widowiska dziwne na niebie.
4. Odmiana Słońca, Księżyca i gwiazd niezwykła.
5. Fałszywi prorocy.
6. Przyjście Antychrysta, który urodzi się w Babilonie.
Nietrudno się zorientować, że wizja dotyczy przede wszystkim końca świata i znaków, które pojawią się tuż przed nim. Święty Hieronim wymienia wiele symptomów, które rzekomo wystąpić mają w porządku chronologicznym, opisanym przez niego niezwykle dokładnie. Podajemy je za Zbigniewem Przybylakiem, który w jednej ze swoich książek wyczerpująco przedstawił to właśnie przejmujące proroctwo. A brzmi ono następująco:
1. Morze i wszystkie rzeki podniosą się nad góry na cztery łokcie.
2. Wyniosłe w górę wody nie opuszczą swej wyniosłości.
3. Wszystkie ryby i monstra morskie zgromadzą się w jednym morzu i tak będą ryczeć, że ich głos pod niebo rozlegać się będzie, czyniąc nad grzesznym człowiekiem żałość i pokutę.
4. Wszystkie lasy i zioła będą się pocić krwawym potem.
5. Nastąpi generalne trzęsienie ziemi tak wielkie, że wszystkie budynki upadać będą.
6. Będą skały i opoki padały i jedna o drugą wzajemnie obijać się będą.
7. Ptactwo i zwierz leśny drapieżny będą się koło ludzi łasić i z nimi bez szkody współżyć.
8. Ptactwo zleci się w jedno miejsce z całego świata, co przyczyni się do większego zatroskania grzesznych ludzi, którzy się i tym trapić będą, że i biedne ptactwo, czując Sąd Boży, lepiej sobie radzi aniżeli człowiek.
9. Pagórki wysokie i góry będą się równały z ziemią.
10. Ludzie wychodzić będą z głębokich jaskiń, w których się ukryli, chcąc się przed tak strasznymi rzeczami na świecie uchronić.
11. Gwiazdy będą z nieba spadać.
12. Lud wszystek zacznie nagle wymierać.
13. Niebo i ziemia odnowią się przez ogień.
14. Wszyscy umarli z grobów powstaną i będą czekać na Sąd Ostateczny.
Wizja świętego Augustyna
Naprawdę nazywał się Aurelius Augustinus. Urodził się w 354 roku w Tagaście (tereny dzisiejszej Algierii). Historia jego ascetycznego życia jest o tyle zadziwiająca, że ojcem świętego Augustyna był poganin. Stąd też mężczyzna wiarę chrześcijańską przyjął w późniejszym wieku, za sprawą matki, gorliwej chrześcijanki, która po śmierci weszła w poczet świętych, jako święta Monika.
Niemalże od samych początków kariery duchowej Augustyn stał się nie tylko oddanym wiernym, ale także propagatorem wiary chrześcijańskiej. Z czasem objął stanowisko biskupa Hippony.
Augustyna nie zalicza się bezpośrednio do grona wizjonerów. Pozostawił on jednak po sobie niesamowitą ilość pism teologicznych, w których interpretatorzy dopatrzyli się fragmentów o wydźwięku profetycznym.
Na pierwszy plan bez wątpienia wysuwa się wątek dotyczący przyszłości Kościoła katolickiego. Nie zabrakło jednak pośredniej wzmianki o końcu świata.
Święty Augustyn nie podawał daty Sądu Ostatecznego. Wspominał natomiast o tym, że kiedy nadejdzie koniec naszej ery, wszyscy ludzie wstąpią do Domu Bożego. Widzimy zatem, że w tekstach jego nie było gróźb, lecz wręcz przeciwnie, szansa na ostateczne zbawienie i odpuszczenie grzechów. Z pism Augustyna dowiadujemy się również, że w chwili obecnej świat znajduje się w tak zwanym szóstym okresie, który trwa od narodzin Jezusa Chrystusa, a skończy się w dniu Apokalipsy. Po śmierci Augustyn został zaliczony w poczet świętych, nazwano go także Doktorem Kościoła, na cześć jego walki o moralność wśród chrześcijan.</field>
  </doc>
  <doc>
    <field name="id">275</field>
    <field name="title">zupelnie-jak-jezus</field>
    <field name="datawydarzenia">w 2011, 17 grudnia, 2000 r</field>
    <field name="miejsce">w Niedzielę, w Bradford, w Wielkiej Brytanii, w Bazie, na Tamizę, w Londynie, w Polsce</field>
    <field name="description">Steven Frayne robi wszystkie cuda znane z Nowego Testamentu. Bez najmniejszego problemu lewituje lub doprowadza do samolewitacji przedmiotów, ale gorzej, bo ostatnio pokazuje rzeczy, o których nawet.. nie chcę mówić.
Kiedy w 2011 roku telewizja Discovery zdecydowała się wyemitować serial dokumentalny "Więcej niż Magia" (w oryginale: Dynamo: Magician Impossible) o ulicznych zabawach iluzjonisty z Bradford, w pismach zajmujących się branżą telewizyjną posypały się na nią gromy. Jak można w telewizji mającej ambicje naukowe pokazywać oszusta manipulującego ludźmi? Jaki jest sens pokazywania "lewych numerów" jakiegoś hochsztaplera o zdolnych rękach robiącego kuglarskie sztuczki? Przedstawiciele telewizji razem z producentami programu wyjaśniali, że po pierwsze w żaden sposób nie pomagają głównemu bohaterowi serii, a także apelują, aby uważnie oglądać to, co robi Steven Frayne, gdyż oni sami nie potrafią tego wyjaśnić.
Występy iluzjonisty spowodowały prawdziwą burzę na stronach telewizji Discovery, a także w sieci - na tysiącach for i w serwisach społecznościowych. Także czytelnicy serwisu FN z coraz większym zdumieniem śledzą to, co pokazuje telewizja Discovery, czego dowodzi jeden z komentarzy pod tekstem opublikowanym w serwisie.
"Może piszę nie na temat. Sorry! Ale po obejrzeniu wczoraj nowych odcinków Magika Dynamo (powtórka w Niedzielę, 19h na kanale Discovery) jestem w szoku. To nie może być magia!!! ON potrafi znacznie więcej niż już słynnych Wolf Messing. Czy ma tak piękny umysł? Czy potrafi przechodzić do innych wymiarów na oczach tys. ludzi? Czy opanował fizykę kwantową do perfekcji? A może współpracuje z siłami duchowymi? Nie wierzę, żeby były to ustawki, przez kanał Discovery. Kto potrafi mi odpowiedzieć???".
Oczywiście natychmiast znaleźli się chętni do wyjaśnień, którzy sprowadzili całą sprawę do "prostych numerów". Bo wiadomo, że tu "użył żyłki", a tu użył "czegoś przylepionego do szyi". Oto przykład odpowiedzi, która pojawiła się pod komentarzem z pytaniem w sprawie Frayne'a:
"Wiele z tych rzeczy to po prostu sztuczki iluzjonisty, tak jak na przykład numer z łańcuszkiem wyciąganym przez szyję - na jednym z pokazów po wyciągnięciu łańcuszka wyszedł mu również tatuaż, czyli łańcuszek wchodzi w coś przyklejonego do szyi (zawsze najpierw schylona głowa, niby zapinanie), a potem wychodzi na zewnątrz w teatralny sposób. Tak samo numer z klaksonem, gdzie po drugim sygnale znika i przenosi się na sąsiedni budynek - gość nigdy nie pracuje w okularach, tym razem jednak tak, bo ciężko było znaleźć sobowtóra. Całość jest reżyserowana i dokładnie przygotowywana (ekipa, pięciu operatorów, producenci, kasa itp)".
Tu trzeba wyjaśnić, że w owym bezlitosnym i wykpiwającym tłumaczeniu jest dość poważna nieścisłość, a opierać się tutaj należy na wyjaśnieniach producentów, w tym także kanału Discovery, które pojawiły się w brytyjskiej prasie.
Ludzie reprezentujący kanał Discovery twierdzą, że całość produkcji robiona jest bardzo niskim budżetem, nie ma ani pięciu operatorów (jest zawsze jeden operator z kamerą, który filmuje wydarzenia dyskretnie, aby uniknąć wystraszenia uczestników), a tym bardziej nie ma żadnego reżysera. Wiele rzeczy wykonywanych przez Stevena Frayne'a jest improwizowanych i nikt z ekipy nie wie, co się będzie działo.
Oczywiście można zawsze powiedzieć, że "oszust na oszuście, a na tym oszuście jeszcze jeden oszust", ale w każdym razie trudno posądzać kanał Discovery o jawne kłamstwa akurat w tej sprawie. Gdyby bowiem okazało się, że zgłosiłoby się do mediów owych "pięciu operatorów, reżyserów i tłumy statystów", to nie tylko skończyłaby się historia z Dynamo, ale w gruzy na wieki ległaby wiarygodność stacji Discovery, która ma znakomitą markę. Piszemy o tym po to, aby pokazać, że sprawa ze Stevenem Fraynem nie jest taka prosta, jak chciałoby wiele osób widzących w nim kolejnego iluzjonistę, prostego oszusta. Ale najpierw wyjaśnijmy niezorientowanym w sprawie, kim jest ten człowiek.
Ten trzydziestoletni obecnie Brytyjczyk urodził się 17 grudnia 1982 w bardzo ubogiej dzielnicy w Bradford w Wielkiej Brytanii. Od urodzenia zmagał się z potworną i nieuleczalną chorobą jelit (Leśniowskiego-Crohna), która sprawiła, że jedzenie sprawiało mu ogromny ból. Ubocznym skutkiem tej choroby i ogólnego niedożywienia było to, że od dziecka jest bardzo drobnej postury (waży ok. 50 kilogramów). W szkole z tego powodu był ciągłym obiektem ataków ze strony rówieśników, którzy zabawiali się w dość okrutny sposób - wsadzali go do kosza na śmiecie i zrzucali z pagórka. Z pomocą przyszedł mu jego dziadek, który od dzieciństwa zajmował się magią. Nauczył swojego wnuka pewnej sztuczki polegającej na tym, aby nagle stać się "nieskończenie ciężkim" dla wszystkich innych ludzi, aby żaden z rosłych osiłków nie był w stanie podnieść go do góry nawet o milimetr (ten numer Frayne zrobił kilka razy także podczas swoich programów "Więcej niż magia", emitowanych w telewizji Discovery). Sposób ten okazał się bardzo skuteczny i rówieśnicy ośmieszeni owym pokazem szybko dali mu spokój. Steven Frayne jednak na tym nie poprzestał i zaczął trenować pod okiem dziadka rozwijając swoją "siłę".
Po pewnym czasie był w stanie przesuwać przedmioty, a także czytać "ludzkie myśli", co wywoływało obłędne zdziwienie połączone z przerażeniem u testowanych w ten sposób przez niego ludzi. On jednak zauważył, że można iść "krok dalej". Na ulicach Bradford zaczął robić tak zwane "sztuczki karciane", które narobiły mu ogromnego rozgłosu w całej Wielkiej Brytanii dzięki serwisowi YouTube. Na czym polegały owe "sztuczki"? Głównie na tym, że bezbłędnie odgadywał kartę, którą z talii wyciągnie przypadkowo poznana na ulicy osoba, ale także zanim ona dotknęła talii kart mówił, jaką kartę "pomyślał sobie" taki człowiek, a to wywoływało u uczestnika "karcianej sztuczki" już nawet nie zdziwienie, ale nawet często chęć ucieczki. Dlaczego? No bo przecież nie można czytać ludzkich myśli! Ale Steven Frayne ciągle robił postępy i ciągle rozwijał swoje umiejętności.
Ostatnio w Bazie FN doszło do ciekawej dyskusji na temat Stevena Frayne'a. Jeden z naszych kolegów, który miał okazję poznać osobiście innego słynnego iluzjonistę, Davida Copperfielda, zgodził się na odpowiedzenie na kilka pytań dla czytelników serwisu FN.
Kiedy po raz pierwszy zobaczyłeś Stevena Frayne'a, czyli Dynamo?
Na jego osobę zwróciła mi uwagę moja znajoma, która zajmuje się sprawami ezoterycznymi. Zapytała mnie, czy oglądałem telewizję Discovery i czy widziałem Dynamo. I oczywiście zapytała, co o tym sądzę. Pamiętam, że obiecałem jej obejrzeć jakiś odcinek i napisać moje refleksje. Zobaczyłem program telewizyjny, zobaczyłem w opisie programu słowa "znany iluzjonista" i od razu machnąłem na to ręką… szkoda mojego czasu - tak pomyślałem.
Dlaczego tak pomyślałeś?
Dlaczego? Bo iluzjonista to ktoś, kto wykorzystując proste sztuczki wprowadza iluzję, czyli oszustwo. Mówiąc krótko, w słowo "iluzjonista" możemy wstawić słowo "oszust" i w zasadzie sens zdania pozostanie ten sam. Mam zbyt wiele spraw, które wymagają ode mnie pracy i czasu, abym zajmował się oszustami. Wiem, że istnieją, wiem, że zarabiają ogromne pieniądze i tyle. Myślałem, że historia ze Stevenem Fraynem dla mnie okazała się zakończona, ale myliłem się.
W 2000 roku poznałeś Davida Copperfielda. Czy on… jak go oceniasz?
Bardzo miły człowiek, mający dystans do siebie i do świata. Doprowadził swoje ręce do nieprawdopodobnej biegłości. Pamiętam, że kilku kolegom z ekipy telewizyjnej wyjął "to i owo" z kieszeni marynarek… zrobił to naprawdę świetnie. Oczywiście nikt z nas nawet przez chwilę nie wątpił w to, że są to sztuczki, proste tricki robione przez faceta bardzo sprawnego w robieniu iluzji. Sam Copperfield żartował, że do jego show musi być potrzebny sprzęt o wiele bardziej złożony, niż na koncert The Rolling Stones i wymaga większej liczby ciężarówek. Potem zostałem zaproszony na pokaz i siedziałem w pierwszym rzędzie. Bawiłem się znakomicie i mimo że wiedziałem, że Copperfield unosi się w powietrze dzięki nylonowym nitkom lub znika dzięki sprytnej zapadni, byłem pełen szacunku dla tego człowieka za prawdziwe mistrzostwo. Każda złotówka wydana na ten pokaz przez ludzi, którzy kupili bilety na show Copperfielda, była tego warta. Pamiętam tylko, że zapytałem go podczas rozmowy o to, czy wierzy w zjawiska pozazmysłowe, jak jasnowidzenie czy telepatia. Wtedy spoważniał i zupełnie serio odpowiedział, że pytanie o rzeczy oczywiste nie ma sensu. Bo jest to wiedza, a nie wiara. Bardzo ciekawe spotkanie, ale zostawmy Davida Coperfielda na boku.
Tak, wróćmy do Stevena Frayne'a. Powiedziałeś, że dla ciebie w zasadzie nie było tematu. Kiedy jednak się zainteresowałeś jego przypadkiem?
To było chyba tydzień lub dwa tygodnie później, kiedy przez przypadek przełączając kanał w telewizorze i natrafiłem na fragment jego programu. Przyznam szczerze, że zamurowało mnie, bo zobaczyłem, że ten człowiek robi to samo, co robił jeden z buddyjskich mnichów, który prezentował siłę energii Ki na posiadanym przeze mnie filmie.
Pamiętasz, co to było?
Tak. Zacznijmy od tego, że Steven Frayne robił wszystko ubrany w t-shirt. Nie miał żadnej koszuli z ogromniastymi rękawami, w których aż roiłoby się od "rekwizytów i elektroniki". On po prostu był w tej koszulce i nagle na oczach przerażonych przechodniów powyginał sobie palce w dłoni w taki sposób, jakby były z plasteliny… Powiedzmy sobie jasno - to nie jest tak, kiedy palec wyjmiemy sobie ze stawów i "puścimy wolno". Wygląda to co prawda przerażająco, ale to, co zrobił Frayne było czymś zupełnie innym. Wtedy przypomniałem sobie, że podobną rzecz potrafił zrobić ten mnich, który tłumaczył to tym, że owa energia Ki w stanie silnej medytacji pozwala zmieniać naturę ludzkiego ciała. Pomyślałem sobie wtedy tak: czy to możliwe, żeby jakiś taki mizerny chłopczyna z Bradford pokazujący sztuczki z kartami opanował tak wyrafinowaną technikę? W głowie mi się to nie mieściło. Zacząłem oglądać dalej program i wtedy zrozumiałem, że sprawa jest coraz ciekawsza. I muszę się skontaktować z tym człowiekiem.
Zrobiłeś to?
Tak. Mam z nim kontakt.
Ale powróćmy do tego programu. Co ciebie zaskoczyło?
Pracuję w mediach tyle lat, że mam wyczulone oko i ucho na błędy. Moi przyjaciele wiedzę, że błyskawicznie widzę wszelkie "udawanki" i "teatralne gierki" podstawionych osób. Tymczasem w przypadkach zainscenizowanych scen przez Dynamo widziałem autentyczne zdziwienie ludzi… To nie była żadna gra. Zacząłem coraz bardziej zastanawiać się, jaka jest granica iluzji. Co można zrobić za pomocą niewidocznych żyłek, ukrytych kieszeni, lewych zapadni, podstawionych "kolesi", ustawionych "scenek" i tak dalej i tak dalej… Potem pamiętam, że kolejna rzecz zwróciła moją uwagę, zastanowiła mnie.
Czytanie w myślach. Wielokrotnie widziałem to w wykonaniu Jackowskiego [jasnowidza - przyp. red.], więc wiem, że jest to po prostu możliwe. Ale to, co robił Steven Frayne było poza wszelką granicą. W zasadzie można tylko przypomnieć fakty z życia Wolfa Messinga, polskiego genialnego jasnowidza, który podczas pokazów w teatrach w latach 30. ubiegłego wieku robił to samo, co Steven Frayne. Z czasem okazało się, że podobieństw między panami jest więcej, ale Frayne wydaje się być o wiele dalej od Messinga, o wiele dalej… Jego ostatnie dwa programy są przekroczeniem wszelkich granic. Po ich emisji zapadła cisza na portalach brytyjskich.
Przestali go komentować?
Nie… nie to miałem na myśli. Każdy portal prezentujący zjawiska niewyjaśnione czy zwłaszcza zagadkowe filmy lub zdjęcia ma kilku zaciekłych demaskatorów, którzy z buta, z marszu negują wszystko i wszystkich.
Dlaczego?
Dlatego. Po prostu negują i już. To ich dowartościowuje, czują przewagę, czują się po stokroć mądrzejsi i ważniejsi niż są w rzeczywistości, leczą kompleksy... to psychologia raczej, a nie żaden obiektywizm. Zawsze powtarzam, że to są skończone głupki, ale.. istnienie ich musi być wliczone w rachunek prowadzenia takiej działalności, jak zajmowanie się zjawiskami niewyjaśnionymi. A więc dla takiego każde zdjęcie "to oszustwo", każde to "błąd fotograficzny", to pyłek i tak dalej. (...) Ale to taka refleksja, przy okazji moich własnych doświadczeń z przestrzeni ostatnich 20 lat zajmowania się zjawiskami niewyjaśnionymi... W każdym razie owi demaskatorzy także wzięli na warsztat Stevena Frayne'a. Śledzę jedną z takich dyskusji na portalu społecznościowym Discovery. I początkowo szło im znakomicie.
To znaczy demaskowanie Frayne'a?
Tak. Jechali tradycyjnie, a więc: proste tricki z naciskiem na słowo "proste", że niby ktoś robi historie z niczego, a to wszystko jest dla takiego jednego z drugim "proste". A więc proste tricki, nitki, podwójne kieszenie, podstawieni ludzie. Nie wiem, czy Frayne czytał tę dyskusję, ale zauważyłem, że trochę zmienił swoje pokazy. Ostatnio nie nosi żadnych koszul z długim rękawem, tylko t-shirty. Nie ma szans, aby… W każdym razie wykonał także kilka rzeczy, które sprawiły, że demaskatorzy z grupy zamilkli. Zapadła krępująca cisza.
Ale, o ile wiem, ty także nie potrafisz wielu rzeczy skomentować?
Tak. Przyznaję, że mam z tym duży problem.
Z czym najbardziej?
Powiedzmy wprost: w najnowszej serii Steven Frayne robi wszystkie cuda znane z Nowego Testamentu. Bez najmniejszego problemu lewituje lub doprowadza do samolewitacji przedmiotów, ale gorzej, bo ostatnio pokazuje rzeczy, o których nawet.. nie chcę mówić, gdyż zamierzam spotkać się z nim osobiście. To nie są rzeczy, które można wyjaśnić "sznurkiem i ukrytą nitką", bo o ile wiem, nawet Wolf Messing nie pokazał, że potrafi ożywić materię nieożywioną.
Czy to pokazał Frayne?
Twoim zdaniem to przekroczenie jakieś granicy?
Owszem. Z ewangelii apokryficznych wiemy, że Jezus jako małe dziecko potrafił ulepić z gliny figurki ptaków, które następnie na oczach przerażonej rodziny i kolegów zamieniały się w żywe ptaki. W jednym z programów Frayne zrobił to samo z figurkami motyli. Nie potrafię tego skomentować. Przyznaję, że wtedy odjęło mi mowę.
A jak oceniasz jego chodzenie po wodzie, kiedy wszedł na Tamizę w Londynie?
To kolejny dobry przykład. Widziałem całe wielostronicowe opracowania w sieci wyjaśniające, jak to zrobił, jak "płetwonurkowie pod wodą" podtrzymywali go za stopy i układali specjalne szyny, ale… te wszystkie wyjaśniania mają jedną słabą stronę. Oznaczają bowiem, że podczas jego programów są nie tylko zaangażowane osoby trzecie, ale wręcz setki takich osób. Tymczasem do tej pory nikt się nie zgłosił, aby w mediach powiedzieć "tak, byłem w ekipie Stevena Frayne'a i uczestniczyłem w jego numerze. A zrobiłem to tak…". Taka osoba przy obecnej megapopularności Dynamo mogłaby zdobyć fortunę. Nic takiego jednak się nie dzieje, a wszelkie opowieści o umowach lub zastraszaniu takich ludzi przez producentów programu można włożyć między bajki. Wiem, bo sam pracuję w mediach od kilkudziesięciu lat.
Mówisz, że masz problem ze Stevenem Fraynem. Dlaczego?
Jego zachowanie jest dla mnie zagadką. Wiem, że przekazuje praktycznie wszystkie zarobione pieniądze na cele charytatywne, ale z drugiej strony wyraźnie imponuje mu znajomość z jakimś znanym raperem… Ludzie, którzy potrafią lewitować - a są tacy, zapewniam - to ludzie wyciszeni, spędzający długie godziny na skomplikowanych medytacjach, unikający mediów jak ognia. O nich nikt nie usłyszy i nikt nie przeczyta poza tymi, którzy są naprawdę mocno wtajemniczeni w posługiwanie się boską energią ukrytą w każdym z nas. Tymczasem Steven Frayne robi to na oczach setek milionów ludzi wpatrzonych w ekran telewizora. Nie pojmuję tego, ale powtarzam - zaczekajmy, aż się z nim spotkam.
Ale możemy założyć, że to wszystko jest oszustwo?
Jasne, że możemy tak założyć. Można nawet założyć, że ja nie istnieję, nie ma tej rozmowy, a rozmawiasz jedynie z kimś "podstawionym", bardzo podobnym, a wszystko jest inscenizacją, nawet nasza Baza FN. Wszystko i wszyscy oszuści, wszystko lewe, udawanka na całego… Oczywiście można i, żeby było jasne - do momentu mojego spotkania z Fraynem nie można niczego wykluczyć. Zdumiewające jest to, że każdy z numerów udaje mu się zrobić za pierwszym razem. Wiem z wywiadu z jednym z kamerzystów realizujących "Dynamo: Magician Impossible", że to, co go najbardziej zdumiało, to brak dubli. Jak robisz "sztuczki i tricki", to zawsze jest moment, kiedy karta ci wyskoczy i upadnie na podłogę. Temu człowiekowi nic takiego się nie zdarza. Robi wszystko za pierwszym razem, bezbłędnie… operator kamery nie potrafił wyjść ze zdziwienia. Zapewniał, że ekipa także nie wie wcześniej, co Dynamo zamierza zrobić na ulicy. Muszę się z nim spotkać, chętnie wtedy podzielę się moimi własnymi refleksjami.
Chcesz zrobić na nim pewien test?
Tak. Nazwijmy go testem "Wolfa Messinga". Ale na razie, proszę, nie wymagaj, abym zdradził szczegóły. Inaczej w ogóle nie ma sensu cały eksperyment.
Czy to spotkanie będzie w Polsce?</field>
  </doc>
  <doc>
    <field name="id">276</field>
    <field name="title">zwierzeta-masowo-uciekaja-z-parku-yellowstone-co-sie-dzieje</field>
    <field name="datawydarzenia">20 marca</field>
    <field name="miejsce">w Yellowstone</field>
    <field name="description">Panika w sieci w związku z informacjami napływającymi z okolic Parku Yellowstone. Za jej wybuchem stoją filmy pokazujące ucieczkę zwierząt żyjących w tym najstarszym na świecie parku narodowym. Mówi się o zagrożeniu wybuchem wulkanu…
Około 20 marca na portalu YouTube opublikowany został film nagrany z wnętrza samochodu przejeżdżającego przez park Yellowstone. Widać na nim duże stado bizonów biegnące po asfaltowej drodze, jak twierdzi autor, w kierunku przeciwnym do centrum parku. Zwierzęta nie wyglądają jakby znalazły się tam przypadkowo i spokojnie szukały pożywienia, zdają się przed czymś uciekać.
Film wkrótce został dostrzeżony przez internautów i rozprzestrzenił się po sieci. Wiadomość o uciekającej zwierzynie szybko stała się źródłem różnych teorii próbujących wyjaśnić, co mogło ją spowodować. Największą popularność zdobyła ta, która mówi, że bizony zachowują się podobnie jak inne zwierzęta instynktownie wyczuwające zagrożenie – w tym przypadku może być to wybuch wulkanu, który znajduje się na terenie parku Yellowstone. Przypomnijmy – w zeszłym roku do wiadomości publicznej podano doniesienia geologów twierdzących, że wulkan ten jest 2,5 raza większy niż dotychczas myślano. Jego ostatnia wielka erupcja miała miejsce ponad 600 tysięcy lat temu, ale teren wokół niego wciąż pozostaje aktywny sejsmicznie.
Powyższa informacja wygląda jednak na kolejną panikę wywołaną nieprawdziwą bądź mocno naciągniętą historią i teorią. Przede wszystkim od publikacji filmu z biegnącymi bizonami minęło już ponad trzy tygodnie, w Yellowstone jednak wciąż cisza. Co więcej przyczyną, dla której bizony tak biegły było po prostu nadejście wiosny, co sprawia, że te zwierzęta dość często zachowują się nieco inaczej niż zwykle. Ogromne ilości geologów i sejsmografów wciąż pracują w okolicach parku Yellowstone i w razie potrzeby zapewne przynajmniej kilku z nich z pewnością nie omieszkałoby o tym poinformować internautów.</field>
  </doc>
  <doc>
    <field name="id">277</field>
    <field name="title">zylismy-oredziem-fatimy</field>
    <field name="datawydarzenia">6 sierpnia, 1945 r</field>
    <field name="miejsce">w Japonii, w Hiroshimie, w Nagasaki</field>
    <field name="description">"Nagle potężna eksplozja wstrząsnęła powietrzem. Niewidzialna siła uniosła mnie w górę, wstrząsała mną, rzucała, wirowała niczym liściem podczas jesiennej zawieruchy".
Niemiecki jezuita, o. Hubert Schiffer, był jednym z kilku współbraci, którzy z niewyjaśnionych w naturalny sposób przyczyn przeżyli eksplozję, mimo że mieszkali w samym centrum zniszczeń.
Ośmiu niemieckich jezuitów, pełniących posługę misyjną w Japonii, przeżyło skutki wybuchu bomby atomowej - zarówno te niszczące, bezpośrednie, jak i śmiercionośne następstwa. Byli wśród nich: o. Hubert Schiffer (1915-82), o. Hugo Lassalle (1898-1990), o. Wilhelm Kleinsorge (1907-77) i o. Hubert Cieślik.
Godz. 8.16
W poniedziałek, w święto Przemienienia Pańskiego, 6 sierpnia 1945 r. ojciec Hubert Shiffer po odprawieniu porannej Mszy świętej w kościele pw. Matki Bożej Wniebowziętej w Hiroshimie udał się, jak zawsze, na śniadanie na plebanii. Właśnie zaczynał jeść, gdy całą przestrzeń wokół ogarnął niemal oślepiający błysk. Kapłan myślał, że to wybuchł któryś z tankowców, stacjonujących w pobliskim porcie. Była godzina 8.16.
Po latach jezuita opowiadał: "Nagle potężna eksplozja wstrząsnęła powietrzem. Niewidzialna siła uniosła mnie w górę, wstrząsała mną, rzucała, wirowała niczym liściem podczas jesiennej zawieruchy". Następnym faktem, jaki o. Shiffer sobie przypominał, był widok pustki wokół. Leżał na ziemi, rozglądał się i nie widział żadnych budynków, domów, dworca kolejowego. Wszystko zostało zrównane z ziemią. Jednak szkody, jakie odniósł na własnym ciele, to zaledwie kilka kawałków szkła utkwionych w karku. Poza tym nie doznał żadnych poważnych urazów ani oparzeń. Dom misyjny, w którym przebywał ze swymi współbraćmi, znajdował się zaledwie osiem przecznic (ok. 1 kilometra) od centrum zniszczeń - nie było to epicentrum, bo detonacja "Chłopczyka" (angielska nazwa bomby to Little Boy) nastąpiła na wysokości 580 metrów nad miastem.
Ostał się dom jezuitów oraz częściowo zniszczona katedra - co ciekawe, nietknięte pozostały figury Najświętszego Serca Jezusowego i Niepokalanego Serca Maryi. Poza tymi dwoma budynkami wkoło zalegały zgliszcza, tworzące przerażającą pustynię gruzu i złomu. Nawet nie było zwłok zabitych, te bowiem w temperaturze 2-3 tysięcy stopni Celsjusza (jaka panowała w tym rejonie) wyparowały momentalnie. Jeśli ktoś znajdował się trochę dalej, to się po prostu zwęglił.
Dlaczego ocaleli?
Fakt przeżycia w bliskości wybuchu, a więc przeogromnej temperatury i potężnej fali uderzeniowej (1500 km/h), wprawił wszystkich w zdumienie. Jednakże jeszcze większe zdziwienie wzbudził brak następstw wysokiego oddziaływania radioaktywnego. Nie pozostawiano wątpliwości, że organizm po tak dużej dawce napromieniowania obumrze - zacznie się po prostu rozkładać, jak to miało miejsce w przypadku tysięcy ofiar następstw wybuchu. Co do ocalałych jezuitów lekarze konsekwentnie twierdzili, że pojawią się rany i pęcherze. Prawie 200 razy poddawano ich specjalistycznym badaniom, jednak niczego złego nie stwierdzono. Żaden z księży nie zachorował na chorobę popromienną, a każdy z nich przeżył jeszcze kilkadziesiąt lat.
Przemawiając w amerykańskiej telewizji, o. Hubert Schiffer zaświadczył, że swoje i współbraci ocalenie zawdzięcza Maryi: "W tym domu codziennie był odmawiany wspólnie różaniec. Żyliśmy tu orędziem Fatimy".
Mówi się, że pół roku wcześniej miasto odwiedziło dwóch mistyków ostrzegających przed nadejściem wielkich zniszczeń. Wzywali oni do nawrócenia, pokuty i modlitwy różańcowej. Nawoływali do życia w stanie łaski uświęcającej i częstego przyjmowania sakramentów. Po ataku okazało się, że bomba została zrzucona o 5 mil od zaplanowanego celu i spadła na dzielnicę zamieszkaną przez katolików. Podobnie było w Nagasaki, gdzie bomba minęła się z zaplanowanym celem o 3,5 mili. Akurat i te okolice zamieszkiwali katolicy.
Znana jest powszechnie wypowiedź dr. Stephena Rineharta z Departamentu Obrony USA, fizyka, autorytetu w dziedzinie rozszczepiania atomów, jakie się dokonuje w trakcie wybuchów jądrowych: "W odległości jednego kilometra od wybuchu panuje temperatura od dwóch i pół do trzech tysięcy stopni Celsjusza, a fala ciepła uderza z prędkością dźwięku napierając z ciśnieniem większym niż 600 psi [ponad 40 atmosfer]. Siedziba jezuitów powinna być ponad wszelką wątpliwość zniszczona. W takich warunkach nie jest możliwe, aby ktokolwiek przeżył. Nikt nie powinien zostać przy życiu w odległości jednego kilometra. Ani w odległości dziesięć razy większej - dziesięć do piętnastu kilometrów od epicentrum wybuchu. Widziałem, jak rozpadały się ceglane ściany szkoły podstawowej. Sądzę, że zaledwie kilka osób, które nie uległy całkowitemu spaleniu, przeżyło. Ale umarły one na raka w ciągu następnych piętnastu lat. Widok z epicentrum wybuchu, gdzie znajdował się kiedyś szpital (Shima Hospital), w pobliżu domu jezuitów, pokazuje, że pozostały dwa budynki nietknięte. Sądzę nawet, że w budynkach widoczne były okna. Jednym z nich był kościół oddalony kilkaset metrów od pierwszego budynku, którego ściany wciąż stały, jedynie zniknął dach. Departament Obrony nigdy oficjalnie nie skomentował tego wydarzenia. Przypuszczam, że zostało ono zaklasyfikowane, jednak nigdy nie poruszane w literaturze przedmiotu. Sądzę, że jest możliwe, iż jezuici zostali poproszeni o to, aby nigdy nie wypowiadali się na ten temat".</field>
  </doc>
</add>
